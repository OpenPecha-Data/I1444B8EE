༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
WOOEGS1017177
ImageGroup:
ISBN:
100EGS1017180
n/a
LCCN:
||2006554867
Title:
ཀུན་བྱེད་རྒྱལ་པོའི་འགྲེལ་པ་
kun byed rgyal po'i 'grel pa
Author:
གཞན་ཕན་འོད་ཟེར
gzhan phan 'od zer
n/a
Descriptor:
Original Publication:
Place:
bla rung snga 'gyur dpe tshogs;9-10
|[larungar]
gser ljongs bla ma rung Inga rig nang bstan slob grwa chen mo
Publisher:
Date:
2005
Volume:
Total Volumes:
TBRC Pages:
In/a
Introductory Pages:
Text Pages:
Scanning Information:
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006.



DOCR



}}
།
༄༅། །ཆོས་ཐམས་ཅད་རྫོགས་པ་ཆེན་པོ་བྱང་ཆུབ་ཀྱི་སེམས་
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་
རྒྱན་ཞེས་བྱ་བ་བཞུགས་སོ། །
པོད་གཉིས་པ།
གཞན་ཕན་འོད་ཟེར་གྱིས་བརྩམས།
ཅན



དཀར་ཆག་
་་་་་་་་་་་་་་་་་་་་་་་་
༄༅། །ཆོས་ཐམས་ཅད་རྫོགས་པ་ཆེན་པོ་བྱང་ཆུབ་ཀྱི་སེམས་
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན་ཞེས་བྱ་
བ་བཞུགས་སོ། །
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྫོགས་པ་ཆེན་པོའི་ལུང་
མ་ནོར་ངེས་པའི་དོན་བསྟན་པའི་ལེའུ་སྟེ་སུམ་ཅུ་རྩ་ལྔ་བའི་འབྲེལ་བ་་་པས་་་་་༡
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་སྟོན་
པ་ཀུན་བྱེད་ཉིད་ཀྱི་སྐུ་གསུང་ཐུགས་སུ་འདུས་པར་བསྟན་པའི་ལེའུ་སྟེ་སུམ་ཅུ་རྩ་
དྲུག་པའི་འགྲེལ་བ་་
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སེམས་ཉིད་བསྒོམ་དུ་
མེད་པར་བསྟན་པའི་མདོ་ལུང་གི་ལེའུ་སྟེ་སུམ་ཅུ་རྩ་བདུན་པའི་འགྲེལ་བ་འདས་པས་་་་༡༢
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལྟ་སྤྱོད་ཀྱི་གོལ་སྒྲིབ་
བསྟན་པའི་ལེའུ་སྟེ་སུམ་ཅུ་རྩ་བརྒྱད་པའི་འགྲེལ་བ་ ་་་་་དང་་་དང་་་་་་་་་་་་་་་་་་་་་ ༢༡
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྒྱལ་བའི་སྙིང་པོའི་ལེའུ་
སྟེ་སུམ་ཅུ་རྩ་དགུ་བའི་འགྲེལ་་་
ལེའུ་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱང་ཆུབ་སེམས་ཀྱི་རང་
བཞིན་བསྟན་པའི་ལེའུ་སྟེ་བཞི་བཅུ་བའི་འགྲེལ་བ་
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་འཁོར་འདས་དང་སྣང་
པ་བཟང་བ་དང་་་་ ༣༤
1
.
...
.
ས༤༣
- 1 -



L
A
..
.
.
..
.
.
.
.
.
.
.
.
.
.
.
སྲིད་ཐམས་ཅད་ཀྱི་ངོ་བོ་ཀུན་བྱེད་རྒྱལ་པོ་བྱང་ཆུབ་ཀྱི་སེམས་གཅིག་གི་རང་བཞིན་
དུ་བསྟན་པའི་ལེའུ་སྟེ་བཞི་བཅུ་ཞེ་གཅིག་པའི་འགྲེལ་བ་
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སེམས་ཉིད་བཅོས་སུ་
མེད་པར་སྟོན་པའི་ལེའུ་སྟེ་ཞེ་གཉིས་པའི་འགྲེལ་བ་་་་་་་་་་་་་་་་་་་་་་༥༩
ལེའུ་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་
ཅད་ཀྱི་སྟོན་པ་ཀུན་བྱེད་ཉིད་ཡིན་པར་ཞལ་གྱིས་བཞེས་པའི་ལེའུ་སྟེ་ཞེ་གསུམ་པའི་
འགྲེལ་བ་
་་་་་་་་་༦།
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྫོགས་པ་ཆེན་པོ་གང་ཟག་
སྐལ་མེད་རྣམས་ལ་བསྟན་ཀྱང་དོན་མེད་པས་ཤིན་ཏུ་རྣལ་འབྱོར་ཡང་རབ་རྣམས་ཀྱི་
སྤྱོད་ཡུལ་དུ་བསྟན་པའི་ལེའུ་སྟེ་ཞེ་བཞི་བའི་འགྲེལ་བ་་་་་་་་་་་་་་་་་་་་་་ ༧༦
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྫོགས་པ་ཆེན་པོའི་ལྟ་བ་
བསྒོམ་དུ་མེད་ཀྱི་རང་བཞིན་དུ་བསྟན་པའི་ལེའུ་སྟེ་ཞེ་ལྔ་བའི་འགྲེལ་བ་་་་་་་་ ༨༧
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་དམ་ཚིག་བསྲུང་དུ་མེད་
པར་བསྟན་པའི་ལེའུ་སྟེ་ཞེ་དྲུག་པའི་འགྲེལ་བ་ ་་་་་་་་་་་་་་་་་་་་་་་་་་ ༡༠༡
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཕྲིན་ལས་བཙལ་དུ་
མེད་པའི་ལེའུ་སྟེ་ཞེ་བདུན་པའི་འགྲེལ་པ་་་་་
་་་་་་་༌་་་་་་་་་ ༡༢༣
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་ཀྱི་
གཞི་མ་ཀུན་བྱེད་ཉིད་ཡིན་པར་བསྟན་པའི་ལེའུ་སྟེ་ཞེ་བརྒྱད་པའི་འགྲེལ་བ་་་་་ ༡༣༨
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས། ཆོས་ཉིད་རྫོགས་པ་
ཆེན་པོའི་ས་ལ་སྦྱངས་དུ་མེད་པར་བསྟན་པའི་ལེའུ་སྟེ་ཞེ་དགུ་བའི་འགྲེལ་བ་་་་་༡༥༠
ལེའུའི་མཚན་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རང་བྱུང་གི་ཡེ་ཤེས་བསྟན་
པའི་ལེའུ་སྟེ་ལྔ་བཅུ་བའི་འགྲེལ་བ་་་་་
་་་་་་་་་་་་་་་་་་་ ༡༦༢
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལམ་ལ་བགྲོད་དུ་མེད་
TOPOGEEEEEEEEEEEPROTOTerer



་་་་་་ ༡༧༤
པའི་ལེའུ་སྟེ་ང་གཅིག་པའི་འགྲེལ་པ་་་ས་་་
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་ཀུན་
བྱེད་བྱང་ཆུབ་སེམས་ཀྱི་ཀློང་ལས་མ་གཡོས་པས་སངས་རྒྱས་གཞན་དུ་བཙལ་བའི་
འདོད་པ་མེད་པར་བསྟན་པའི་ལེའུ་སྟེ་ང་གཉིས་པའི་འགྲེལ་བ་་་་་་་་་་་་་་༡༨༦
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་ཀྱི་
རང་བཞིན་ཆོས་ཉིད་བྱང་ཆུབ་ཀྱི་སེམས་ལས་གཡོས་པ་མེད་པར་བསྟན་པའི་ལེའུ་
སྟེ་ང་གསུམ་པའི་འགྲེལ་བ་་་་་་
་་་་་་་་་་་་་་་་་་་་ ༢༠༥
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་མདོ་ལུང་ཐམས་ཅད་
ཀུན་བྱེད་ཉིད་ཀྱི་རང་བཞིན་དུ་བསྡུས་ནས་བསྟན་པའི་ལེའུ་སྟེ་ང་བཞི་པའི་འགྲེལ་
བ་་་་་་་་ ༢༢༢
ལེའུའི་མཚན། བྱང་ཆུབ་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་བྱང་ཆུབ་ཀྱི་
སེམས་ལས་མེད་པར་བསྟན་པའི་ལེའུ་སྟེ་ང་ལྔ་པའི་འགྲེལ་བ་་་་་་པ་ལས་་་་ ༢༣༥
ལེའུ་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སེམས་དཔའ་རྡོ་རྗེས་ཀུན་
བྱེད་བྱང་ཆུབ་སེམས་ཀྱི་རང་བཞིན་ཇི་ལྟར་རྟོགས་པའི་དོན་སྟོན་པ་ཀུན་བྱེད་ཉིད་ལ་
ཞུ་བའི་སྒོ་ནས་འཁོར་གྱི་ཚོགས་ལ་རབ་ཏུ་བསྒྲགས་པའི་ལེའུ་སྟེ་ང་དྲུག་པའི་འགྲེལ་
་
་་་་་་་་་་
བས་ ༢༤༨
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོའི་མདོ་ལས་བསྟན་པ་གཏད་
པའི་ལེའུ་སྟེ་ལྔ་བཅུ་རྩ་བདུན་པའི་འགྲེལ་བ་
ལ་བབས་པ་དང་བཅས་པས་ས་པ་ ༢༥༣
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྟོགས་པ་གླེང་གཞིའི་
ལེའུ་སྟེ་ང་བརྒྱད་པའི་འགྲེལ་བ་་་་་
༢༥༨
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་སེམས་
ཉིད་སྐྱེ་བ་མེད་པའི་རང་བཞིན་དུ་བསྟན་པའི་ལེའུ་སྟེ་ང་དགུ་པའི་འགྲེལ་བ་་་་་ ༢༦༧
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བསྲུང་མེད་དམ་ཚིག་གི་



.
.
.
.
.
་
ལེའུ་སྟེ་དྲུག་ཅུ་པའི་འགྲེལ་བ་
་་ ༢༧༩
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྒོ་གསུམ་བྱ་བ་མེད་
པར་རྟོགས་པའི་ལེའུ་སྟེ་རེ་གཅིག་པའི་འགྲེལ་བ་ པ་འབར་བསྟན་པ་བཅས་པ་ལ་་་་བ་དང་དབང་དང་དབང་བ་དང་འབ ངས་ ༢རར
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་དཀྱིལ་འཁོར་བསྐྱེད་དུ་
མེད་པར་རྟོགས་པར་བསྟན་པའི་ལེའུ་སྟེ་དྲུག་ཅུ་རྩ་གཉིས་པའི་འགྲེལ་བ་་་་་་༢༩༥
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རང་བྱུང་རྟོགས་པའི་
དབང་གི་ལེའུ་སྟེ་དྲུག་ཅུ་རྩ་གསུམ་པའི་འགྲེལ་བ་་་་་་
་ ༣༠༢
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལམ་ལ་བགྲོད་དུ་མེད་
པར་རྟོགས་པའི་ལེའུ་སྟེ་དྲུག་ཅུ་རྩ་བཞི་པའི་འགྲེལ་བ་་་བས་པས་ཐབས་ལ་འབད་པས་དང་བས་ ་་ ༣༠༩
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ས་ལ་སྦྱང་དུ་མེད་པར་
རྟོགས་པའི་ལེའུ་སྟེ་དྲུག་ཅུ་རྩ་ལྔ་པའི་འགྲེལ་བ་་་་་་་་་་ས་འདས་པ་འ་འདས་ པས་འདས་པས་་་་ ༣༡༧
ལེའུའི་མཚན་ནི༑ བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྤྱོད་པ་བླང་དོར་མེད་
པར་རྟོགས་པའི་ལེའུ་སྟེ་དྲུག་ཅུ་རྩ་དྲུག་པའི་འགྲེལ་པ་དང་བཅས་པས་དང་བས་དབང་བས་ དབང་བས་ས་འབད་་་ ༣༢༤
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཡེ་ཤེས་བསྒྲིབ་པ་
མེད་པར་རྟོགས་པའི་ལེའུ་སྟེ་དྲུག་ཅུ་རྩ་བདུན་པའི་འགྲེལ་བ་་་་་་པས་་་་་་གསང་་ས་་ ༣ ༣༡
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལྷུན་གྲུབ་བཙལ་དུ་མེད་
པར་རྟོགས་པའི་ལེའུ་སྟེ་དྲུག་ཅུ་རྩ་བརྒྱད་པའི་འགྲེལ་བ་
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྟོགས་པ་བསྒྲགས་ཤིང་
བསྟོད་པའི་ལེའུ་སྟེ་དྲུག་ཅུ་རྩ་དགུ་པའི་འགྲེལ་བ་་་པ་ལས་འདས་པ་དང་མ་འདས་ པས་ འདས་པ་ ༣༤ ༨
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བསྒོམ་དུ་ཡོད་མེད་
བསྟན་པའི་ལེའུ་སྟེ་བདུན་བཅུ་པའི་འགྲེལ་པ་་
ལ་བས་་་་་་་་་༌་༣༥༥
ལེའུ་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལྟ་སྒོམ་དབྱེར་མེད་དུ་
བསྟན་པའི་ལེའུ་སྟེ་བདུན་ཅུ་རྩ་གཅིག་པའི་འགྲེལ་བ་
ཙ༣༦༣
INNL
ལ་་་་་་་་་་་་་་་་་་་་་་་་ ༣༣༩



ལེའུ་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལྟ་སྒོམ་དང་དམ་ཚིག་ལ་
འདར་མེད་པར་བསྟན་པའི་ལེའུ་སྟེ་བདུན་ཅུ་རྩ་གཉིས་པའི་འགྲེལ་བ་་་་་་ ༣༧ ༣
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཇི་བཞིན་པ་ལ་བྱ་རྩོལ་
དང་བྲལ་བར་གནས་པའི་ལེའུ་སྟེ་བདུན་ཅུ་རྩ་གསུམ་པའི་འགྲེལ་བ་་་་་་་་ ༣༨༠
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྙིང་པོ་དོན་གྱི་དཀྱིལ་
འཁོར་ལ་གནས་པའི་ལེའུ་སྟེ་བདུན་ཅུ་རྩ་བཞི་བའི་འགྲེལ་བ་དག་ལ་་་འདས་པ་འ་འདས་ལ་་་་ ༣༨༧
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རིག་པ་དབང་བསྒྱུར་ལ་
གནས་པའི་ལེའུ་སྟེ་བདུན་ཅུ་རྩ་ལྔ་བའི་འགྲེལ་བ་ ་་་་་་་་་་་་་༤༠༣
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྙིང་པོ་ལམ་ལ་གནས་
པའི་ལེའུ་སྟེ་བདུན་ཅུ་རྩ་དྲུག་པའི་འགྲེལ་པ་ ་་་་་་་་་་་་་༤༠༩
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་དོན་ལ་སྦྱང་མེད་ཀྱི་
ལེའུ་སྟེ་བདུན་ཅུ་རྩ་བདུན་པའི་འགྲེལ་པ་
་་་་་ ༢༠
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་མཉམ་པ་ལ་བླང་དོར་
མེད་པར་བསྟན་པའི་ལེའུ་སྟེ་བདུན་ཅུ་རྩ་བརྒྱད་པའི་འགྲེལ་བ་་་་་་པ་ལས་འདས་པས་ ༢༧
ལེའུའི་མཚན། །བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཡེ་ཤེས་སྒྲིབ་པ་མེད་པའམ་
མི་སྒྲིབ་པར་བསྟན་པའི་ལེའུ་སྟེ་བདུན་ཅུ་རྩ་དགུ་པའི་འགྲེལ་བ་་་་་་་་་་་་་ ༣༥
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལྷུན་གྲུབ་རེ་དོགས་
བཅད་པའི་ལེའུ་སྟེ་བརྒྱད་ཅུ་པའི་འགྲེལ་པ ་་
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་དགོངས་དོན་ལྡེ་མིག་
གི་ལེའུ་སྟེ་བརྒྱད་ཅུ་རྩ་གཅིག་པའི་འགྲེལ་བ་་་
པ་༤༥༤
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྗེས་སུ་བསྟོད་པའི་
ལེའུ་སྟེ་བརྒྱད་ཅུ་རྩ་གཉིས་པའི་འགྲེལ་བ་
་་་ ༤༦༡
ལེའུ་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བསྟན་པ་གང་ལ་བཞག་
་༌་་་་་་་༤༤༣
་་་་་



FITTEEZTEEEEEEEEEEEEET
R
ITELLITELTIILITEIT
པའི་ལེའུ་སྟེ་བརྒྱད་ཅུ་གསུམ་པའི་འགྲེལ་བ་
་་་་་་་་་་ ༤༧༡
ལེའུ་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་མཚན་གྱི་རྣམ་གྲངས་
བསྟན་པའི་ལེའུ་སྟེ་བརྒྱད་ཅུ་རྩ་བཞི་པའི་འགྲེལ་བ་་
༤༨༣
- 6 •



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
༄༅། །ཆོས་ཐམས་ཅད་རྫོགས་པ་ཆེན་པོ་བྱང་ཆུབ་ཀྱི་སེམས་
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་
རྒྱན་ཞེས་བྱ་བ་བཞུགས་སོ། །
དོན་ལྔ་བ་སེམས་ཉིད་རང་བྱུང་གི་ཡེ་ཤེས་རྒྱུ་འབྲས་བྱ་བཙལ་ལས་འདས་པས་
རང་བཞིན་རྫོགས་པ་ཆེན་པོར་ལྷུན་གྱིས་གྲུབ་པའི་ལེའུ་སོ་ལྔ་བ་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། དེ་ལྟར་ཆོས་ཐམས་ཅད་ཀུན་བྱེད་བྱང་ཆུབ་ཀྱི་
སེམས་སུ་བཟང་ངན་བླང་དོར་མེད་པར་དབྱེར་མེད་མཉམ་པ་ཉིད་དུ་འདུས་པར་བསྟན་
པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་ཉིད་ཀྱི་བསྟན་པ་འཇུག་སྒོ་དང་ལྟ་
བ་ལ་སོགས་པ་བྱ་བཙལ་མེད་པའི་དོན་བརྒྱད་པོ་ཐེག་པ་གཞན་གྱི་སྤྱོད་ཡུལ་མ་ཡིན་
པ་རང་བཞིན་རྫོགས་པ་ཆེན་པོའི་གཞུང་ཐུན་མོངས་མ་ཡིན་པ་རྒྱུ་འབྲས་རྩོལ་སྒྲུབ་
ལས་འདས་པ་ཡི་ཚུལ་འདི་ལྟར་གབ་སྦས་མེད་པར་སྒྲ་ཇི་བཞིན་པ་བསྟན་པ་ནི་འདི་
ལྟར་བསྟན་པ་ཡིན་ཏེ་ཞེས་འོག་ཏུ་འཆད་པར་འགྱུར་བའི་དོན་ལ་བསྙེགས་པའོ། །
གཉིས་པ་རྒྱས་པར་བཤད་པ་ལ་གཉིས་ཏེ། སྤྱིར་བསྟན་པ་དང། བྱེ་བྲག་ཏུ་བཤད་པ་
གཉིས་ལས། དང་པོ་ནི། ཀྱེ་སེམས་དཔའ་ཆེན་པོ་སྟོན་པ་ཀུན་བྱེད་རྒྱལ་པོ་ང་ཡི་སྤྱོད་
ཡུལ་རྒྱུ་འབྲས་རྩོལ་སྒྲུབ་ལས་འདས་པའི་རང་བཞིན་ཅན་འདི་ནི་ཤིན་ཏུ་རྟོགས་པར་
དཀའ་བ་སྟེ། གང་ཞེ་ན་འཇུག་སྒོ་དང་རྟོགས་བྱའི་ལྟ་བ་དང་ནི་བསྲུང་བྱའི་དམ་ཚིག་
དང་བསྒྲུབ་བྱ་ཕྲིན་ལས་དང་ནི་བགྲོད་པའི་ལམ་དང༌། གནས་པ་ཡི་ས་དང་རྟོགས་
པའི་ཡེ་ཤེས་དང་གནས་ཚུལ་ཆོས་ཉིད་ཀྱི་དོན་དང་རྣམ་པ་བརྒྱད་པོ་འདི་ནི་སྟོན་པ་
སྐུ་གསུམ་གྱིས་གསུངས་པའི་ངེས་པ་ཐོབ་པའི་ཐེག་པ་རྣམ་པ་དྲུག་ལས་ནང་བ་གཉིས་
གཅིག་ཏུ་བརྩིས་པས་ལྔ་པོ་ཡི་ཐེག་པ་གཞན་པ་དེ་དང་དེ་ཡི་ནི་ལྟ་སྤྱོད་ལ་སོགས་པ་
- 1 -



ལེའུ་སོ་ལྔ་པ།
རྩོལ་སྒྲུབ་བླང་དོར་ཅན་དང་མི་མཐུན་ཏེ་དགོངས་པ་ལ་མཐོ་དམན་ཡོད་པའོ། །
གཉིས་པ་བྱེ་བྲག་ཏུ་བཤད་པ་ལ་བཞི་སྟེ། ཆོས་ཉིད་བྱ་བཙལ་ལས་འདས་པའི་དོན་
བརྒྱད་ཀྱི་རང་བཞིན་བསྟན་པ་དང་། རྒྱུ་འབྲས་ཀྱི་ཐེག་པས་ཇི་བཞིན་པའི་དོན་མི་
རྟོགས་པར་བསྟན། རྩོལ་སྒྲུབ་ཉིད་རྣལ་མའི་དོན་ལ་བསླུ་བས་སྡིག་ཆེ་བར་བརྗོད།
འོན་ཀྱང་སྐལ་དམན་ཁྲིད་པའི་ཐབས་སུ་གསུངས་པས་གནས་ལུགས་རྫོགས་པ་ཆེན་
པོ་ཀུན་གྱི་སྤྱོད་ཡུལ་མ་ཡིན་པར་བསྟན་པའོ། །དང་པོ་ནི། གོང་དུ་བསྟན་པ་དེ་ལྟ་བུའི་
ཐེག་པ་གཞན་གྱི་སྤྱོད་ཡུལ་དུ་མ་གྱུར་པའི་དོན་བརྒྱད་པོ་དེ་ཇི་ལྟར་ཞེ་ན། འདི་ལྟར་
ཀུན་བྱེད་བྱང་ཆུབ་ཀྱི་སེམས་ཡེ་གྲོལ་བསྐྱལ་གཞི་མེད་པའི་དོན་ལ་འཇུག་པའི་སྒོ་ནི་
ཡེ་ནས་རྒྱུ་འབྲས་རྩོལ་སྒྲུབ་ལ་ལྟོས་པ་མེད་པས་བཙལ་དུ་མེད་པའི་སྒོ་ནས་འཇུག་པ་
ཡིན་ལ། དེ་བཞིན་དུ་ཨ་ཏི་རྫོགས་པ་ཆེན་པོའི་ལྟ་བ་ནི་ཡེ་གྲོལ་བློ་ལཾས་འདས་པས་
སྤང་བླང་བཅོས་བསྒྱུར་གྱིས་བསྒོམ་དུ་མེད་པར་བསྟན་པ་ཡིན་པ་དང་། དམ་ཚིག་ནི་
ཡེ་ནས་འདའ་ཉམས་དང་བྲལ་བས་མེད་དང་གཅིག་པུ་ཕྱལ་བ་ལྷུན་གྲུབ་ཀྱི་རང་བཞིན་
དུ་བསྲུང་དུ་མེད་པར་བསྟན་པ་ཡིན་ལ། ཕྲིན་ལས་ནི་བྱང་ཆུབ་སེམས་ཀྱི་ངོ་བོར་
གདོད་ནས་མ་བཙལ་ལྷུན་གྱིས་གྲུབ་ཅིང་ཡེ་ནས་འགྲུབ་ཟིན་པ་ཡིན་པས་འབད་རྩོལ་
གྱིས་བཙལ་དུ་མེད་པར་བསྟན་པ་ཡིན་ནོ། ། །
འགྲོ་བ་རྒྱུད་དྲུག་ཏུ་སྣང་བ་ཐམས་ཅད་གཉིས་མེད་བྱང་ཆུབ་སེམས་སུ་ཡེ་ནས་གནས་
ཟིན་པས་ལམ་ལ་རིམ་པར་བསྒྲོད་དུ་མེད་པར་བསྟན་པ་ཡིན་ནོ། །མ་བཅོས་ཡེ་ཤེས་
བླ་མའི་ས་ཉིད་མ་སྦྱངས་གདོད་ནས་ཐོབ་ཟིན་པ་ཡིན་པས་དེ་ལས་ལྷག་པར་གནས་
པའི་ས་ལ་སྦྱང་དུ་མེད་པར་བསྟན་པ་ཡིན་པ་དང་། སེམས་ཉིད་རང་བྱུང་གི་ཡེ་ཤེས་
ལ་གཟུང་འཛིན་གཉིས་སྣང་གི་སྤྲོས་པ་མེད་ཅིང་ཡུལ་གང་ལའང་རྣམ་པར་མི་རྟོག་པས་
མཚན་འཛིན་རྟོག་པའི་བློ་ཡིས་བསྐྱོད་པ་མེད་ཕྱིར་ཐེག་པ་འོག་མའི་རྩོལ་སྒྲུབ་ཀྱི་ཡུལ་
ལས་འདས་པ་ཡིན་ལ། ཆོས་ཉིད་བྱང་ཆུབ་སེམས་ཀྱི་རང་བཞིན་ནི་རང་བྱུང་འདུས་



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མ་བྱས་པ་ཡེ་ཇི་བཞིན་ཉིད་དུ་གནས་པ་ཡིན་པས་ལམ་སྦྱངས་བགྲོད་སོགས་ཀྱིས་་་་
བཅོས་སུ་མེད་པ་ཡིན་ནོ། །གཉིས་པ་ནི། ཀྱེ་སེམས་དཔའ་ཆེན་པོ་གོང་དུ་བསྟན་
པའི་རང་བཞིན་བརྒྱད་པོ་དེ་རྩོལ་སྒྲུབ་མེད་པར་ཡེ་ནས་ལྷུན་གྱིས་གྲུབ་པར་བསྟན་
པའི་དོན་ཟབ་མོ་འདི་ནི་རྒྱུ་འབྲས་བླང་དོར་གྱི་ཐེག་པ་ཅན་རྣམས་ལ་ཇི་བཞིན་དུ་
བསྟན་པར་གྱུར་ན། འཇིག་རྟེན་ན་རྒྱུ་ས་བོན་དང་རྐྱེན་ཆུ་ལུད་དྲོད་གཤེར་སོགས་
ལ་བརྟེན་ནས་འབྲས་བུའི་ཆོས་མྱུ་གུ་ལ་སོགས་པ་འབྱུང་བ་བཞིན་དུ་རྒྱུ་ལས་འབྲས་
བུ་འབྱུང་བ་བྱ་བྱེད་ལྟོས་པའི་རིག་པས་བསླུ་མེད་དུ་གྲུབ་པ་དང་རྒྱལ་བའི་བཀའ་ལུང་
རྣམས་ལས་ཀྱང་རྒྱུ་འབྲས་མི་བསླུ་བར་ཡོད་པར་གསུངས་པས། རྫོགས་པ་ཆེན་པོ་
རྒྱུ་འབྲས་རྩོལ་བསྒྲུབ་ལས་འདས་པའི་དོན་འདི་མི་རིགས་སོ་ཟེར་ནས་སྐུར་བ་འདེབས་
ཤིང་། དེ་ཡང་མཚན་ཉིད་ཐེག་པ་བས་རྒྱུ་ནི་ཁམས་གསུམ་གྱི་སེམས་ཅན་རྣམས་ཀྱི་
ལས་དགེ་སྡིག་ལ་བླང་དོར་བྱེད་པ་ལ་སོགས་པའི་སྒོ་ནས་ལམ་བསྒྲུབ་པ་ལ་བརྟེན་་་
ནས། འབྲས་བུ་དུས་གསུམ་གྱི་སངས་རྒྱས་རྣམས་འབྱུང་བར་འདོད་པ་དང་། འབྲས་
བུ་སྔགས་ཀྱི་ཐེག་པ་བ་རྣམས་ཀྱིས་རྒྱུ་ནི་སྣང་སྲིད་ཡེ་སངས་རྒྱས་པའི་རང་བཞིན་དུ་
གཏན་ལ་ཕབ་པའི་ལྟ་བ་དེའི་དོན་བསྐྱེད་རྫོགས་ཀྱི་ཏིང་ངེ་འཛིན་བསྒོམ་པ་ལ་སོགས་
པ་རྩོལ་སྒྲུབ་བྱས་པ་ཡིས། མཐར་ཐུག་ལྷ་གང་བསྒོམ་པ་དེ་དང་མཐུན་པའི་འབྲས་བུས་
དེ་ཐོབ་པར་འདོད་པ་ནི། ཇི་ལྟར་བསྒོམ་པ་དེ་ཡིས་འབྲས་བུ་མཐར་ཐུག་པ་ཐོབ་པ་
མེད་དེ་སེམས་ཉིད་བྱ་རྩོལ་བྲལ་བའི་དོན་ཇི་བཞིན་དུ་མ་རྟོགས་པས་དེ་དག་གི་་་་
སྒོམ་ཐམས་ཅད་ཡ་བྲལ་དུ་སོང་སྟེ་གནས་ཚུལ་དང་མི་མཐུན་པའི་ཕྱིར་རོ། །གསུམ་
པ་ནི། འདི་ལྟར་སྣང་སྲིད་འཁོར་འདས་ཀྱིས་བསྡུས་པའི་ཆོས་འདི་ཐམས་ཅད་ནི་
བཅོས་བསྒྱུར་སྤང་བླང་མེད་པར་སེམས་ཉིད་ནམ་མཁའ་ལྟ་བུའི་ཀློང་དུ་ཡེ་ནས་རྫོགས་
ཤིང་གཞི་མེད་རྩ་བྲལ་ཆེན་པོར་གྲོལ་ཟིན་པའི་ཡེ་ཇི་བཞིན་པ་ཡི་ཆོས་ཉིད་བཅོས་་་་
བསྒྱུར་དང་བྲལ་བ་ཡིན་པས་ན། དེ་ལྟ་བུའི་ཆོས་ཉིད་ཇི་བཞིན་པའམ་འགྱུར་བ་མེད་
-3-



ལེའུ་སོ་དྲུག་པ།
པའི་དོན་ལ་ས་ལམ་སྦྱངས་བགྲོད་ལ་སོགས་པ་རྩོལ་སྒྲུབ་ཀྱིས་སྔར་བས་ལྷག་པ་ཞིག་
ཏུ་འཆོས་པར་བྱེད་པ་ནི་དངོས་པོའི་གནས་ཚུལ་དང་མི་མཐུན་པའི་རྫུན་གྱིས་ཆོས་
ཉིད་ཇི་བཞིན་པའི་གནས་ལུགས་བསླུ་བ་མེད་པས་བདེན་པ་ངེས་དོན་བླ་ན་མེད་པའི་
དགོངས་པ་གཞན་དུ་བསྒྱུར་ཞིང་བསླུས་པ་ཡིན་པས་ན་སྡིག་རེ་ཆེའོ་ཞེས་སོ། །
བཞི་བ་ནི། འོན་ཀྱང་འོག་མའི་ཐེག་པ་སོ་སོའི་ལྟ་བ་དང་ཏིང་ངེ་འཛིན་སྒོམ་པ་དང་
དམ་ཚིག་བསྲུང་བ་ལ་སོགས་པའི་རྩོལ་སྒྲུབ་བྱེད་པའི་ཐབས་ཀྱིས་དབང་པོ་ལྔ་ཡུལ་
གཟུགས་སོགས་ལ་ཡེངས་པ་དེ་ལས་ཕྲལ་ནས་ནི། རྫོགས་པ་ཆེན་པོའི་དོན་ཇི་བཞིན་
པ་རྟོགས་པར་མི་ནུས་པའི་སྐལ་དམན་གྱི་གདུལ་བྱ་རྣམས་འདུ་འཛི་རྣམ་གཡེང་ལས་
དབེན་པའི་ཡུལ་ལ་ཐབས་ཀྱིས་ཁྲིད་པར་མཛད་ནས་ནི་རྟོག་མེད་མཉམ་པ་ཉིད་ཀྱི་
དོན་སྟོན་པའི་གནས་ལུགས་རྫོགས་པ་ཆེན་པོ་ཀུན་གྱི་སྤྱོད་ཡུལ་མ་ཡིན་པའི་དོན་ཟབ་
མོ་ལ་རིམ་གྱིས་དཀྲི་བའི་ཐབས་ཀྱིས་གདོད་བསྟན་པར་བྱེད་དགོས་པ་ཡིན་ནོ། །
ཞེས་གསུངས་སོ། ། །
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྫོགས་པ་ཆེན་པོའི་ལུང་
མ་ནོར་ངེས་པའི་དོན་བསྟན་པའི་ལེའུ་སྟེ་སུམ་ཅུ་རྩ་ལྔ་བའི་འབྲེལ་བའོ།། །།
དོན་དྲུག་པ་སེམས་ཀྱི་གནས་ལུགས་ཀུན་བྱེད་རྒྱལ་པོར་ཐམས་ཅད་འདུས་ཤིང་།
ཇི་ལྟར་བྱས་པའི་ཚུལ་རང་བཞིན་ངོ་བོ་ཐུགས་རྗེ་སྐུ་གསུམ་དུ་བཀོད་པས་སྣང་བའི་
དོན་ལ་བྱ་བཙལ་མེད་པར་ལྷུན་གྱིས་རྫོགས་པའི་ལེའུ་སོ་དྲུག་པ་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། དེ་ལྟར་ལྟ་སྒོམ་དམ་ཚིག་ལ་སོགས་པ་མ་བཙལ་
ལྷུན་གྱིས་གྲུབ་པར་བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་
འཁོར་འདས་གཉིས་སུ་སྣང་བའི་ཆོས་ཐམས་ཅད་ཀྱི་རང་བཞིན་ཀུན་བྱེད་ཉིད་ཀྱི་
སྐུ་གསུང་ཐུགས་ཀྱིས་བྱས་པ་ཡིན་པས་ཀུན་བྱེད་བྱང་ཆུབ་སེམས་ལས་གཞན་དུ་མེད་
པར་དེ་ཉིད་ཀྱི་རང་བཞིན་དུ་འདུས་པར་བསྟན་པ་འདི་གསུངས་སོ། །གཉིས་པ་ལ་
།



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གསུམ་སྟེ། རང་བྱུང་ཡེ་ཤེས་སྟོང་གསལ་འགགས་མེད་ཀྱི་རྩལ་ལས་སྣང་སྲིད་འཁོར་
འདས་སྣང་བའི་བྱས་ཚུལ་མདོར་བསྟན། སྐུ་གསུང་ཐུགས་སུ་བྱས་ཚུལ་དེ་ཉིད་རྒྱས་
པར་བཤད་པ། དོན་བསྡུ་བ་ལ་གསུམ་ལས། དང་པོ་ནི། ཀྱེ་སེམས་དཔའ་ཆེན་པོ་་
ཀུན་བྱེད་ང་ཡི་རང་བཞིན་སྙིང་པོ་བྱང་ཆུབ་ཀྱི་སེམས་འཁོར་འདས་ཀུན་གྱི་བྱེད་པ་་
པོ་ཡིན་པའི་ཚུལ་འདི་ཉིད་རྟོགས་པར་གྱིས་ཤིག དེ་ཡང་ཚུལ་ཇི་ལྟར་ཞེ་ན་ཀུན་བྱེད་
ང་ནི་ཆོས་ཐམས་ཅད་ཀྱི་སྙིང་པོ་རིག་པ་བྱང་ཆུབ་སེམས་ཀྱི་རང་བཞིན་སྟོང་གསལ་
འགག་མེད་ཀྱི་ཡེ་ཤེས་ཏེ། དེ་ལྟ་བུའི་རིག་པ་བྱང་ཆུབ་ཀྱི་སེམས་ནི་འཁོར་འདས་
ཀྱི་ཆོས་ཀུན་མངོན་དུ་སྣང་བར་བྱེད་པའི་རྒྱལ་པོ་ཡིན་ལ། འོ་ན་ཀུན་བྱེད་རྒྱལ་པོའི་
རང་བཞིན་ནམ་སྙིང་པོ་བྱང་ཆུབ་ཀྱི་སེམས་དེ་ནི་ཇི་ལྟ་བུ་ཡིན་ཞེ་ན། དེ་ནི་སྐྱེ་མེད་སྐུ་
རྡོ་རྗེ་འགག་མེད་གསུང་རྡོ་རྗེ་ཤེས་རིག་མ་འགག་པ་ཐུགས་རྡོ་རྗེ་སྟེ་སྐུ་གསུང་ཐུགས་
རྡོ་རྗེ་གསུམ་གྱི་ཡོན་ཏན་དང་ལྡན་པ་ཡིན་ལ། དེ་ལྟ་བུའི་སྐུ་གསུང་ཐུགས་ཀྱི་རང་
བཞིན་སྟོང་གསལ་རིག་པ་གསུམ་གྱིས་མ་བྱས་པ་ཡི་འཁོར་འདས་ཀྱི་ཆོས་གཅིག་ཀྱང་
མེད་པས་ན། དུས་གསུམ་དུ་བཤེགས་བཞུགས་འབྱོན་འགྱུར་གྱི་སངས་རྒྱས་ཐམས་
ཅད་སྟོན་པ་ཀུན་བྱེད་ང་ཡི་སྐུ་གསུང་ཐུགས་ཀྱིས་བྱས་པ་ཡིན་ལ། འདོད་གཟུགས་
གཟུགས་མེད་ཀྱི་ཁམས་གསུམ་གྱིས་བསྡུས་པའི་སེམས་ཅན་རྣམས་ཀྱི་ལུས་ངག་ཡིད་
གསུམ་པོ་ཡང་ཀུན་བྱེད་ང་ཡི་སྐུ་གསུང་ཐུགས་ཀྱིས་བྱས་པ་དང་། མདོར་ན་སྣང་ཞིང་
སྲིད་པའི་ཆོས་སྣོད་བཅུད་གཉིས་ཀྱིས་བསྡུས་པ་མ་ལུས་པ་འདི་ཐམས་ཅད་ཀྱང་ཆོས་
རྣམས་ཀྱི་གནས་ལུགས་ཇི་བཞིན་མ་བཅོས་པ་ཡི་ཆོས་ཉིད་བྱང་ཆུབ་སེམས་ཀྱི་རང་
བཞིན་ཡེ་གྲོལ་སྤང་བླང་མེད་པའི་བདག་ཉིད་དུ་ཀུན་བྱེད་ང་ཡི་སྐུ་གསུང་ཐུགས་ཀྱིས་
བྱས་པ་ཡིན་ནོ། །
ཞེས་གསུངས་པ་དང་། གཉིས་པ་རྒྱས་པར་བཤད་པ་ལ་ལྔ་སྟེ། སྐུ་གསུངས་ཐུགས་
ཀྱི་བྱས་ཚུལ་དྲི་བ་དང་། སྤྱིར་བསྟན་པ་དང་། སྣང་བ་སྐུ་ཡི་དཀྱིལ་འཁོར། གྲགས་



ལེའུ་སོ་དྲུག་པ།
པ་གསུང་གི་དཀྱིལ་འཁོར། དྲན་རིག་ཡུལ་ལྔར་སྣང་བའི་ངོ་བོ་མི་རྟོགས་མཉམ་པ་
ཉིད་ཐུགས་ཀྱི་དཀྱིལ་འཁོར་བྱེ་བྲག་ཏུ་གསུངས་པའི་ལན་གྱིས་རྒྱས་པར་བཤད་པའོ། །
དང་པོ་ནི། དེ་ནས་སེམས་དཔའ་རྡོ་རྗེས་སླར་ཡང་ཞུས་པ། ཀྱེ་སྟོན་པ་ཀུན་བྱེད་རྒྱལ་
པོ་འཁོར་འདས་སྣང་སྲིད་ཀྱི་ཆོས་ཐམས་ཅད་བྱེད་པའི་བདག་ཉིད་ཆེན་པོ་ལགས།
རང་བྱུང་རིག་པའི་ངོ་བོ་ཀུན་བྱེད་བྱང་ཆུབ་སེམས་ཀྱི་གནས་ལུགས་སོ་སོ་རང་རིག་་
པའི་ཡེ་ཤེས་ཀྱིས་མངོན་སུམ་དུ་མ་རིག་ཅིང་ལུང་རིག་མན་ངག་ལ་བརྟེན་ནས་མ་་་་
རྟོགས་པའི་དོན་འདི་སྟོན་པ་ཀུན་བྱེད་ཉིད་ཀྱིས་བདག་ལ་བཤད་དུ་གསོལ། འཁོར་
འདས་ཀྱི་ཆོས་ཐམས་ཅད་ཀུན་བྱེད་ཉིད་ཀྱི་སྐུ་གསུང་ཐུགས་ཀྱིས་ཇི་ལྟར་བྱས་པ་ཡིན་
པའི་ཚུལ་དེ་ཡང་བདག་ལ་རྒྱས་པར་བཤད་དུ་གསོལ་ཞེས་ཞུས་པས་སྟོན་པ་ཉིད་ཀྱིས་
དྲི་ལན་ཇི་ལྟར་གསུངས་པའི་ཚུལ་ནི་འདི་ལྟར་རོ་ཞེས་པའོ། །གཉིས་པ་སྤྱིར་བསྟན་
པ་ནི། དེ་ནས་སྟོན་པ་ཀུན་བྱེད་ཉིད་ཀྱིས་སླར་ཡང་ལན་གསུངས་པ་ནི་འདི་ལྟར། ཀྱེ་
སེམས་དཔའ་ཆེན་པོ་ཉོན་ཅིག ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་ནི་
གདོད་ནས་འགྱུར་བ་མེད་པ་འོད་གསལ་ཟང་ཐལ་བསྒྲིབ་གཡོགས་དང་བྲལ་བའི་ཡེ་
ཤེས་སྐུ་གསུང་ཐུགས་དབྱེར་མེད་ཀྱི་རང་བཞིན་ཡིན་ཏེ། དེ་ཉིད་ཀྱི་སྐུ་ནི་ཆོས་ཉིད་
རང་བྱུང་གི་ཡེ་ཤེས་མངོན་དུ་ཕྱུང་ཞིང་སྣང་བ་ཡི་སྟོན་པ་ཀུན་བྱེད་རྒྱལ་པོ་དེས་ཀུན་
ཏུ་བཟང་པོའི་རོལ་བ་འགགས་མེད་དུ་ཤར་བའི་སྣང་སྲིད་སྣོད་བཅུད་ཀྱི་རྣམ་པ་ཆོས་
ཀྱི་དབྱིངས་དང་ནམ་མཁའི་མཐའ་ཀླས་པས་ཚད་གཟུང་དང་བྲལ་བ་ཅིར་ཡང་སྣང་
བས་ངོ་མཚར་རྨད་དུ་བྱུང་བ་འདི་ལྟ་བུ་སྤྲུལ་ཞིང་བྱས་པ་ཐམས་ཅད་ནི་ཀུན་བྱེད་རྒྱལ་
པོའི་སྐུ་ཡི་རོལ་བ་ཡིན་པ་དང་། གསུང་གི་ངོ་བོ་བརྗོད་བྲལ་ཆེན་པོའི་དོན་བརྟན་
གཡོའི་སྒྲ་ཚིག་སྣ་ཚོགས་པའི་རྣམ་པར་མངོན་དུ་བསྒྲགས་ནུས་ནི་དོན་གྱི་ཆོས་ཉིད་
སྟོང་གསལ་འགགས་པ་མེད་པའི་ཡེ་ཤེས་རྒྱ་ཡན་ཆེན་པོ་དེ་ཚིག་གིས་གོ་བར་བསྟན་
པ་དང་། །ཐུགས་ནི་ཟབ་གསལ་གཉིས་སུ་མེད་པ་རང་བྱུང་གི་ཡེ་ཤེས་འགགས་པ་མེད་



་ ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་དེ་ཉིད་ཀྱིས་སྟོན་པ་ཤེས་ཀྱི་སྒྲོན་མ་ལྟ་བུར་བྱས་ནས་ནི་མི་རྟོག་མཉམ་པ་ཆེན་པོའི་
ཚུལ་གྱིས་ཆོས་ཉིད་དོན་གྱི་ངོ་བོ་མ་ནོར་བར་སྟོན་པར་བྱེད་པ་ནི་འགྲོ་དྲུག་གི་སེམས་
ཅན་རྣམས་ཀྱི་དྲན་རིག་འགགས་མེད་དུ་གསལ་བ་འདི་ལས་གཞན་དུ་མེད་དེ། ནམ་
མཁའི་མཐའ་དང་མཉམ་པའི་རྒྱུད་ལས། རང་རིག་གསལ་བས་རང་ལ་སྟོན། །རང་
གསལ་ལུང་ལ་རང་གིས་མཚོན། །རང་རིག་གཟེར་ཆེན་རང་ལ་འདེབས། །སློབ་དཔོན་
ཀུན་གྱི་མཆོག་ཏུ་གསུངས། །ཞེས་གསུངས་པ་ལྟར་རོ། །
གསུམ་པ་སྣང་བ་སྐུ་ཡི་དཀྱིལ་འཁོར་དུ་བསྟན་པ་ནི། ཀྱེ་སེམས་དཔའ་ཆེན་པོས་ཇི་
ལྟར་སྣང་བ་ཐམས་ཅད་ཀུན་བྱེད་ང་ཡི་སྐུ་ཡི་དཀྱིལ་འཁོར་ཡིན་པའི་དོན་འཆད་འགྱུར་
འདི་ལྟར་དུ་རྟོགས་པར་གྱིས་ཤིག དེ་ཡང་གང་ཞེ་ན། འདི་ལྟར་སྣང་སྲིད་སྣོད་བཅུད་
ཀྱིས་བསྡུས་པའི་ཆོས་འདི་དག་ཐམས་ཅད་འགྲོ་དྲུག་གི་སེམས་ཅན་རྣམས་ལ་སྐྱེ་མེད་
ཀྱི་ཀློང་ལས་འགགས་མེད་ཀྱི་རོལ་བ་དེ་ལྟར་སྣང་བ་འདི་ལས་སྟོན་པ་ཀུན་བྱེད་དུ་
ལ་སྐུ་ཡི་ངོ་བོ་གཞན་ངོ་མཚར་བ་ལྟ་བུ་གང་ཡང་མེད་པས་ཕྱི་ནང་གི་དངོས་པོ་འདི་
དག་རྒྱལ་བའི་སྐུ་ཡི་རང་བཞིན་དུ་ཤེས་པར་གྱིས་ཤིག་ཅེས་གདམས་པ་སྟེ། ཆོས་ཆེན་
པོ་རྨད་དུ་བྱུང་བ་ལས། སེམས་དཔའ་ཆེན་པོ། རྒྱལ་བ་རྣམས་ཀྱི་སྐུ་སྣ་ཚོགས་ཅིར་
ཡང་སྣང་བ་ནི། ཀུན་ཏུ་རིན་ཆེན་ལྟ་བུ་སྟེ། ཞེས་གསུངས་པ་ཡིན་ནོ། །
སྐུའི་ཁ་དོག་ཇི་ལྟར་སྣ་ཚོགས་ཅིར་ཡང་རོལ་བ་ནི་རིན་ཆེན་དང་འདྲ་སྟེ། རིན་པོ་ཆེ་
དཀར་བོ་ཡང་རིན་པོ་ཆེའོ། །དམར་པོ་དང་སེར་པོ་དང་སྔོན་པོ་དང་། ལྗང་གུ་ལ་སོགས་
པ་ནི་ཁ་དོག་ཅི་འདྲ་ཡང་རིན་པོ་ཆེ་ཉིད་དོ། །འདི་ནི་རིན་པོ་ཆེ་ཡིན་ལ། འདི་ནི་རིན་
པོ་ཆེ་མིན་པ་ནི་མ་ཡིན་ནོ། །དེ་བཞིན་དུ་རྒྱལ་བ་རྣམས་ཀྱི་སྐུ་ཡང་ཁ་དོག་ཐམས་ཅད་
དུ་སྣང་བ་དང་། དབྱིབས་ཐམས་ཅད་ཇི་ལྟ་བུར་འདུག་པ་དང་། དྲི་ཇི་ལྟར་མནམ་པ་
དང་། རོ་ཇི་ལྟར་བྲོ་བ་དང་། གཟུགས་ཇི་ལྟར་སྣང་བ་དང་། སྒྲ་ཇི་ལྟར་ཐོས་པ་དང་།
རེག་བྱ་ཇི་ལྟར་ཚོར་བ་ཐམས་ཅད་ཉིད་ཀྱི་སྐུ་ཡིན་ཏེ། རྒྱལ་བའི་རྒྱལ་བ་རྣམས་ཀྱི་སྐུ་
-7-



ལེའུ་སོ་དྲུག་པ།
ཡིན་གྱི་ཁ་དོག་དང་དབྱིབས་འདི་ནི་རྒྱལ་བའི་སྐུ་ཡིན། འདི་ནི་མ་ཡིན་པ་ལྟ་བུ་ནི་མ་
ཡིན་ནོ། །དེའི་ཕྱིར་སངས་རྒྱས་རྣམས་ཀྱི་ཡེ་ཤེས་སྐུ། སྣ་ཚོགས་གཟུགས་ཅན་ཡིད་
ལས་སྐྱེས། ཞེས་གསུངས་ལ། དེས་ན་སྣང་བའི་དངོས་པོ་འདི་དག་གིས་རང་གི་ངོ་
བོས་སྣང་སྟོང་གཉིས་སུ་མེད་པ་སྐུ་ཡི་ཆོས་འཆད་ཅིང་སྟོན་པ་ཡིན་པས་ན་དེ་བཞིན་
དུ་སེམས་དཔའ་རྡོ་རྗེ་ཆེན་པོ་ཁྱོད་ཀྱིས་ཀྱང་ཕྱི་ནང་སྣོད་བཅུད་ཀྱི་དངོས་པོ་འདི་དག་
སྣང་ཡང་རང་བཞིན་མེད་པ་གསལ་སྟོང་སྒྱུ་མ་ལྟ་བུའི་རང་བཞིན་རྒྱལ་བའི་སྐུ་ཡི་དཀྱིལ་
འཁོར་དུ་མ་རྟོགས་པའི་འགྲོ་བ་གཞན་ལ་ཁྱོད་ཀྱིས་ཇི་ལྟར་རྟོགས་པ་བཞིན་དུ་ལུང་
སྟོན་ཅིག་ཅེས་པའོ། །
བཞི་བ་གྲགས་པ་གསུང་གི་དཀྱིལ་འཁོར། ཀྱེ་སེམས་དཔའ་ཆེན་པོ་ཉོན་ཅིག འཇིག་
རྟེན་གྱི་ཁམས་ན་འབྱུང་བ་ས་ཆུ་མེ་རླུང་ནམ་མཁའི་སྒྲ་གྲགས་པ་དང་། འགྲོ་བ་རྒྱུད་
དྲུག་གི་སེམས་ཅན་རྣམས་ཀྱི་སྒྲ་ཚིག་ཇི་སྙེད་གྲགས་པ་འདི་དག་སྟོན་པ་ཀུན་བྱེད་དུ་
ཡི་གསུང་གྲགས་སྟོང་སྐྱེ་བ་མེད་པ་ལས་གཞན་དུ་མེད་པས་རྗོད་བྱེད་ཀྱི་ཚིག་གི་སྒྲ་
རྣམས་བརྗོད་བྱའི་དོན་སོ་སོ་དང་སྦྱར་ཏེ་གོང་འོག་མ་འཁྲུགས་པའི་ཚུལ་གྱིས་བསྡེབས་
སྦྱོར་ལེགས་པས་བཤད་པ་ཞེས་བྱ་བ་དེ་ཡང་དོན་དེ་ཉིད་ལ་བརྗོད་པར་བྱ་སྟེ། དེ་
ཉིད་ལས། དེ་བཞིན་གཤེགས་པ་རྣམས་ཀྱི་གསུང་ནི་སྐུ་གསུང་ཐུགས་སོ་སོར་དབྱེར་
མེད་པའི་དོན་དང་། རང་བཞིན་ཀུན་ལ་སྣང་བར་བྱེད་ཅིང་སོ་སོའི་དོན་གོ་བ་ཉིད་དུ་
སྟོན་པ་ནི། དེ་བཞིན་གཤེགས་པ་རྣམས་ཀྱི་གསུང་ངོ༌། །གསུང་ལས་གྱུར་པ་རྣམས་
ནི་སྒྲ་སྐད་སྣ་ཚོགས་ཅིར་ཡང་འབྱུང་བ་དང་། མིང་དང་ཚིག་མང་པོ་རྣམས་ལ་སོགས་
པ་དང་། སྒྲ་སྐད་མང་པོ་འབྱུང་བ་རྣམས་ལ་གསུང་དུ་མ་གྱུར་པ་གཅིག་ཀྱང་མེད་དོ། །
སྐུ་དང་ཐུགས་ཉིད་གསུང་ངོ་། །གསུང་དང་ཐུགས་ཉིད་སྐུ་ཡིན་ཏེ། གསུང་སྤྲུལ་པའི་
སྐུ༑ ཐུགས་སྙིང་པོ་བྱང་ཆུབ་མཆོག་གི་སྐུ། སྐུ་ལོངས་སྤྱོད་རྫོགས་པའི་སྐུའོ། །ཞེས་
སྐུ་གསུང་ཐུགས་དབྱེར་མེད་པའི་རང་བཞིན་དུ་གསུངས་པས་ན་སྣང་གྲགས་རིག་པ་
8 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གསུམ་སོ་སོར་སྐུ་གསུང་ཐུགས་གསུམ་ཡིན་པར་མ་ཟད་རེ་རེ་ལ་ཡང་སྐུ་གསུམ་དང་
གསང་གསུམ་དབྱེར་མེད་ལྷུན་གྱིས་གྲུབ་པ་སྟེ། ཇི་ལྟར་སྣང་བའི་དངོས་པོ་ཐམས་
ཅད་རང་རང་གི་མཚན་ཉིད་མ་འགགས་པར་སྣང་བ་སྐུ་ལོངས་སྤྱོད་རྫོགས་པ། རང་
བཞིན་སྐྱེ་མེད་སྤྲོས་པ་དང་བྲལ་བ་ཐུགས་ཆོས་ཀྱི་སྐུ་རང་རང་གི་ངོ་བོས་བརྡ་སྤྲོད་ཅིང་
དོན་བྱེད་ནུས་པའི་ཆ་ནས་གསུང་སྤྲུལ་པའི་སྐུའི་རང་བཞིན་དུ་གནས་སོ། །རྒྱུ་མཚན་
དེས་ན་ཀྱེ་སེམས་དཔའ་ཆེན་པོ་རྡོ་རྗེ་ཁྱོད་ཀྱིས་ཀྱང་དེ་ལྟར་སྒྲ་གྲགས་ཐམས་ཅད་
ཀུན་བྱེད་རྒྱལ་བའི་གསུང་གི་དཀྱིལ་འཁོར་དུ་མ་རྟོགས་པའི་འགྲོ་བ་གཞན་ལ་སེམས་
དཔའ་ཆེན་པོ་ཁྱོད་ཀྱིས་ད་ལྟ་ཇི་ལྟར་ཐོས་ཤིང་རྟོགས་པའི་དོན་བཞིན་དུ་ལུང་སྟོན་
པར་མཛོད་ཅིག་ཅེས་སོ། །
ལྔ་བ་དྲན་རིག་ཐུགས་ཀྱི་དཀྱིལ་འཁོར་དུ་བསྟན་པ་ནི། ཀྱེ་སེམས་དཔའ་ཆེན་པོ་ཉོན་
ཅིག འདི་ལྟར་སྲིད་པ་ཁམས་གསུམ་དང་འགྲོ་བ་རྒྱུད་དྲུག་གི་སེམས་ཅན་ཐམས་ཅད་
ཀྱི་རྒྱུད་ལ་གཟུང་འཛིན་མཚན་མའི་རྣམ་པར་རྟོག་པ་ཇི་ཙམ་སྐྱེ་བཞིན་པ་ལྟར་སྣང་བའི་
དུས་ན་ཡང་དོན་ལ་རྟོག་པ་སྐད་ཅིག་མ་ཙམ་ཡང་སྐྱེ་མ་མྱོང་བར་རྟོག་མེད་རང་བྱུང་གི་
ཡེ་ཤེས་སུ་ལྷུན་གྱིས་གྲུབ་པ་དང་། འབྱུང་བ་ཆེན་པོ་ལྔ་ཡི་ངོ་བོ་ཡང་རྣམ་པར་མི་རྟོག་
པས་རྟོག་མེད་མཉམ་པ་ཉིད་དུ་གནས་པ་དང་། ཆོས་ཉིད་བྱ་རྩོལ་བྲལ་བའི་རང་་་
བཞིན་དམིགས་ཡུལ་གང་ལས་ཀྱང་མི་སྐྱེ་ཞིང་རྣམ་པ་ཅི་ལ་ཡང་མི་རྟོག་ལ་རྩལ་སྣང་
ཅིར་ཡང་མི་འགག་པ་ཡི་རང་བཞིན་དུ་གནས་པ་སྟེ་རྟོག་མེད་སྤྲོས་པ་དང་བྲལ་བ་དེ་
དག་ཐམས་ཅད་སྟོན་པ་ཀུན་བྱེད་ང་ཡི་ཐུགས་རིག་སྟོང་གཉིས་སུ་མེད་པར་གནས་པ་
དེ་ལས་གཞན་དུ་མེད་དོ་ཅེས་པ་སྟེ། དེ་ལས། སྟོང་གསུམ་གྱི་སྟོང་ཆེན་པོ་འཇིག་རྟེན་
གྱི་ཁམས་འདི་དག་ཐམས་ཅད་དེ་བཞིན་གཤེགས་པ་རྣམས་ཀྱི་ཐུགས་ལས་བྱུང་ཞིང་།
ཐུགས་ཉིད་ལས་མ་གྱུར་བ་མེད་དོ། །ཞེས་གསུངས་པ་ལྟར་རོ། །དེས་ན་སེམས་དཔའ་
ཆེན་པོ་རྡོ་རྗེ་ཁྱོད་ཀྱིས་ནི་ཇི་སྐད་བསྟན་པའི་དོན་དྲན་རིག་ཐམས་ཅད་ཐུགས་ཀྱི་དཀྱིལ་
9 -



ལེའུ་སོ་དྲུག་པ།
འཁོར་དུ་མ་རྟོགས་པའི་འགྲོ་བ་གཞན་རྣམས་ལ་སེམས་དཔའ་རྡོ་རྗེ་ཁྱོད་ཀྱིས་ཇི་ལྟར་
རྟོགས་པ་བཞིན་དུ་མ་ནོར་བར་ལུང་སྟོན་པར་མཛོད་ཅིག་ཅེས་གསུངས་སོ། །
གསུམ་པ་མཇུག་བསྡུ་བ་ལ། དེ་ཉིད་ལུང་མ་བསྟན་ན་ཀུན་བྱེད་དང་མི་འཕྲད་པའི་
སྐྱོན་དང་། མ་འཕྲད་ན་རང་གི་རང་བཞིན་ཆོས་སྐུར་མི་མཐོང་ཞིང་ངལ་བ་དོན་མེད་
དུ་འགྱུར་བས་ལུང་སྟོན་ཅིག་པར་གདམས་པོས་མཇུག་བསྡུ་བ་གཉིས་ལས། དང་པོ་
ནི་གོང་དུ་བསྟན་པ་དེ་ལྟར་སེམས་དཔའ་ཆེན་པོས་སྣང་གྲགས་རིག་གསུམ་ཐམས་
ཅད་སྟོན་པ་ཀུན་བྱེད་རྒྱལ་པོའི་སྐུ་གསུང་ཐུགས་ཀྱི་རང་བཞིན་ཡིན་པའི་ཚུལ་འདི་
གཞན་ལ་ལུང་མ་བསྟན་ན། ཀུན་བྱེད་ང་ཡི་རང་བཞིན་སྲིད་ཞི་ཀུན་ཁྱབ་ཀྱི་ཡེ་ཤེས་
སྤང་བླང་བྱ་རྩོལ་དང་བྲལ་བའི་རང་བཞིན་འདི་ཤིན་ཏུ་རྟོགས་པར་དཀའ་བས་རྗེས་
འཇུག་གི་འགྲོ་བ་རྣམས་ཀྱིས་མི་རྟོགས་ཏེ། དེ་ལྟར་མ་རྟོགས་ན་ཀུན་བྱེད་བྱང་ཆུབ་
ཀྱི་སེམས་ང་དང་ཚེ་རབ་དཔག་ཏུ་མེད་པར་འཕྲད་པར་མི་འགྱུར་བས་ན། དེ་ལྟར་
ན་ཁམས་གསུམ་གྱི་སེམས་ཅན་རྣམས་ཀྱིས་རང་རང་གི་སེམས་ཉིད་ཆོས་ཉིད་མ་བཅོས་
ཡེ་སངས་རྒྱས་པའི་དོན་ཇི་བཞིན་དུ་རྟོགས་པའི་སྒོ་ནས་དུས་གསུམ་གྱིས་སངས་རྒྱས་
རྣམས་ཀྱི་གདུང་རྒྱུད་མི་འཆད་པར་བྱེད་དགོས་པས་དེ་ལྟ་བུའི་རྒྱལ་བའི་གདུང་འཚོབ་
པ་པོ་ཁམས་གསུམ་ན་གནས་པའི་སེམས་ཅན་ཐམས་ཅད་དང་། ས་ལམ་གྱི་རིམ་པ་
ལ་དགུ་ལུང་དགུ་ལྟ་བུ་རིམ་པར་སྒལ་བའི་ས་བཅུ་པ་ཡི་བྱང་ཆུབ་སེམས་དཔའ་རྣམས་
དང༌། ཟག་པ་གསུམ་དང་བྲལ་བས་ཚེ་ལ་དབང་བསྒྱུར་བ་དང་རང་ལུས་ལྷ་སྐུ་ཕྱག་
རྒྱ་ཆེན་པོའི་རྣམ་པར་སྣང་བ་དང་། སྐུ་ལྔ་ལྷུན་གྲུབ་རྡོ་རྗེ་འཆང་གི་རྣམ་པ་ལ་དབང་
བསྒྱུར་བས་ལྷུན་གྱིས་གྲུབ་པའི་རིག་པ་འཛིན་པ་དང་སྟེ་རིག་འཛིན་རྣམ་པ་གསུམ་
ལ་སོགས་པའི་སྟོན་པ་ཀུན་བྱེད་རྒྱལ་པོའི་གདུང་འཚོབ་བར་བྱེད་པ་པོ་རྣམས་ཀྱིས་
སྤང་བླང་བྱ་རྩོལ་གྱིས་ལམ་ལས་བསྒྲལ་ཏེ་ཀུན་བྱེད་ང་ཡི་རང་བཞིན་རིག་པ་བྱང་ཆུབ་
ཀྱི་སེམས་བྱ་རྩོལ་མེད་པའི་དོན་དང་ཡུན་རིང་དུ་འཕྲད་པར་མི་འགྱུར་བའི་ཉེས་པ་དེ་
- 10 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལྟ་བུ་ཡོད་པས་ན་དོན་འདི་ཇི་བཞིན་མ་ནོར་པར་ལུང་སྟོན་པར་གྱིས་ཤིག་པའོ། །
གཉིས་པ་ནི། ཁམས་གསུམ་གྱི་སེམས་ཅན་ལ་སོགས་པ་གོང་དུ་བསྟན་པ་དེ་དག་
ཐམས་ཅད་སྙིང་པོ་རང་བྱུང་གི་ཡེ་ཤེས་སྟོན་པ་ཀུན་བྱེད་ང་དང་ཡུན་དུ་མ་འཕྲད་ན་
ཅིར་འགྱུར་སྙམ་ན་ཁམས་གསུམ་རྒྱུད་དྲུག་ན་གནས་པའི་སེམས་ཅན་ཀུན་གྱིས་རང་
གི་རང་བཞིན་སྙིང་པོ་བྱང་ཆུབ་ཀྱི་སེམས་ཆོས་སྐུ་བདེ་བ་ཆེན་པོའི་ཡེ་ཤེས་དེ་རང་གིས་
ངོ་མི་ཤེས་པ་དང་། མཚན་ཉིད་ཐེག་པའི་ལམ་གྱི་ས་བཅུ་པོ་ལ་གནས་པའི་བྱང་ཆུབ་
སེམས་དཔའ་ཡིས་ཀྱང་གྲངས་མེད་པ་ཡི་བསྐལ་བའམ་བསྐལ་བ་གྲངས་མེད་པ་
གསུམ་དུ་བགྲངས་པའི་བར་དུ་ལམ་སྦྱངས་བགྲོད་ལ་བརྩོན་ཀྱང་ཀུན་བྱེད་བྱང་ཆུབ་
ཀྱི་སེམས་ང་དང་འཕྲད་པར་ཡང་མི་འགྱུར་ན་དངོས་སུ་རྟོགས་པ་ལྟ་ཅི། དེ་ལྟར་ཀུན་
བྱེད་ཉིད་དང་ཕྲད་པར་མི་འགྱུར་བའི་རྒྱུ་མཚན་དེས་ཀྱང་རང་རང་གི་རང་བཞིན་ཆོས་
སྐུ་ལྷུན་གྲུབ་བྱ་རྩོལ་དང་བྲལ་བའི་དོན་ཤེས་པར་མི་འགྱུར་བ་དང་། དེ་བཞིན་དུ་རྣམ་
སྨིན་བག་ཆགས་ཀྱི་ལུས་ལྟ་བུ་མིན་པར་ལུས་དག་པ་ལྷའི་རྣམ་པ་ལ་དབང་བསྒྱུར་བར་
མཛད་པ་གོང་དུ་གསལ་བའི་རིག་འཛིན་རྣམ་པ་གསུམ་པོ་དེ་ཀུན་གྱིས་ཀྱང་ལུས་ཀྱིས་
སངས་རྒྱས་ལོངས་སྤྱོད་རྫོགས་པའི་སྐུ་ཡི་ཆ་ལུགས་བཟུང་ནས་ཡིད་ཀྱི་དབང་པོ་ཡིས་
རང་གི་སེམས་ཉིད་ཀུན་བྱེད་ཆོས་སྐུའི་རང་བཞིན་ཇི་ལྟ་བ་བཞིན་དུ་མཐོང་བ་མེད་
པར་འོད་གསལ་སྤྲོས་པ་དང་བྲལ་བར་ལྟ་བའི་བློ་དང་མ་བྲལ་བ་དེ་དག་གིས་ཀྱང་
གཞན་སྣང་ལོངས་སྐུའི་རྣམ་པ་ཙམ་ཞིག་མཐོང་ཡང་ཆོས་སྐུ་ཀུན་བྱེད་རྒྱལ་པོ་ང་དང་
ནི་རང་གི་རིག་པ་འོད་གསལ་བྱང་ཆུབ་སེམས་ཀྱི་རང་བཞིན་གདོད་ནས་གཉིས་སུ་
མེད་པ་རྒྱལ་བ་རང་སྣང་གི་སྟོན་པ་ཇི་བཞིན་པ་དེ་མི་མཐོང་ཞིང་། དེ་ལྟར་རང་གི་རང་
བཞིན་ཀུན་བྱེད་བྱང་ཆུབ་ཀྱི་སེམས་ཇི་ལྟ་བ་བཞིན་དུ་མ་མཐོང་གི་བར་དུ་མཐར་ཐུག་
གི་འབྲས་བུ་མི་ཐོབ་པར་ལམ་སྦྱངས་བགྲོད་ཀྱི་ས་ལ་གནས་པས་སྤང་བླང་རྩོལ་སྒྲུབ་
ལ་སོགས་པས་ཚི་ཆད་ཀྱི་ནད་ཀྱིས་ཟིན་པ་ཡིན་པའི་རྒྱུ་མཚན་དེ་བས་ན་སེམས་དཔའ་
- 11 -



ལེའུ་སོ་བདུན་པ།
རྡོ་རྗེ་ཁྱོད་ཀྱིས་སྣང་གྲགས་དྲན་རིག་ཐམས་ཅད་གཟུང་འཛིན་གཉིས་ཆོས་སུ་གྲུབ་པ་
གང་ཡང་མེད་པར་གཉིས་མེད་རང་བྱུང་གི་ཡེ་ཤེས་སྟོན་པ་ཀུན་བྱེད་ང་ཡི་སྐུ་གསུང་
ཐུགས་ཀྱི་རང་བཞིན་དུ་ཡེ་ནས་གནས་པའི་ཚུལ་འདི་གདུལ་བྱའི་འགྲོ་བ་རྣམས་ལ་
ལུང་སྟོན་པར་མཛོད་ཅིག་ཅེས་གསུངས་སོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་སྟོན་
པ་ཀུན་བྱེད་ཉིད་ཀྱི་སྐུ་གསུང་ཐུགས་སུ་འདུས་པར་བསྟན་པའི་ལེའུ་སྟེ་སུམ་ཅུ་རྩ་
དྲུག་པའི་འགྲེལ་བའོ།། །།
དོན་བདུན་པ་སེམས་ཉིད་རང་བཞིན་གྱིས་དག་པའི་དོན་ལ་ཡེ་ནས་བསྒོམ་མེད་ལྷུན་
གྱིས་གྲུབ་པའི་ལེའུ་སོ་བདུན་པ་ལ་གཉིས་ཏེ་བསྟན་པ་དང་། བཤད་པའོ། །དང་པོ་
ནི། དེ་ལྟར་སྣང་སྲིད་སྣོད་བཅུད་ཐམས་ཅད་ཀུན་བྱེད་བྱང་ཆུབ་སེམས་ཀྱི་རང་བཞིན་
ངོ་བོ་ཐུགས་རྗེ་སྟེ་སྐུ་གསུང་ཐུགས་གསུམ་གྱི་རང་བཞིན་དུ་མ་བཙལ་ལྷུན་གྲུབ་ཀྱི་ཚུལ་
དུ་བཀོད་པ་ཡིན་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས།
རང་གི་ཆོས་ཉིད་རིག་པ་བྱང་ཆུབ་སེམས་ཀྱི་ཀློང་དུ་འཁོར་འདས་ཐམས་ཅད་ཡེ་ནས་
རྫོགས་ཤིང་ཆེ་བ་ལྔའི་ཚུལ་དུ་སངས་རྒྱས་ཟིན་པས་ན་རྫོགས་པ་ཆེན་པོའི་ཆོས་ཉིད་
ཅེས་གསུངས་པ་དེ་ལ་ཐེག་པ་འོག་མ་ལྟར་འབད་རྩོལ་གྱིས་བསྒོམ་དུ་མེད་པར་ཆོས་
ཉིད་སྐྱེ་བ་མེད་པའི་དབྱིངས་སུ་ཡེ་ནས་གྲོལ་ཟིན་པ་ཡིན་པས་རེ་དོགས་དང་འབད་
རྩོལ་ཅིར་ཡང་མི་དགོས་པའི་ཚུལ་འདི་བསྟན་ཏོ། །ཞེས་སོ། །གཉིས་པ་རྒྱས་པར་
བཤད་པ་ལ་བཞི་སྟེ། སེམས་ཉིད་བསྒོམ་དུ་མེད་པའི་ངོ་བོ་སྤྱིར་བསྟན། དེ་ལ་བསྒོམ་
པས་གོལ་བའི་རང་བཞིན་བྱེ་བྲག་ཏུ་བཤད། ཇི་བཞིན་པའི་སེམས་ཉིད་བཅོས་བསླད་
དང་བྲལ་བའི་བཞག་ཐབས་ལེགས་པར་བསྟན། སེམས་ཉིད་ཇི་བཞིན་བཞག་པའི་
ངོ་བོས་བྱང་ཆུབ་གྲུབ་ཚུལ་ལོ། །དང་པོ་ནི། ཀྱེ་སེམས་དཔའ་ཆེན་པོ་རྡོ་རྗེ་ཞེས་འཁོར་
གྱི་གཙོ་བོ་བཀའ་ཡི་སྡུད་པ་པོ་ཉིད་ཀྱིས་མཚོན་ནས། གཞན་ཡང་ལ་སོགས་ཏེ་ཞེས་
- 12 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པའི་སྒྲས་རྡོ་རྗེ་ཐེག་པའི་ལམ་ནས་རིག་འཛིན་གྱི་ནི་ས་རྣམ་སྨིན་ཚེ་དབང་ཕྱག་ཆེན་
ལྷུན་གྲུབ་བཞི་ཡིས་ས་ལ་གནས་པ་རྣམས་དང་། མཚན་ཉིད་ཐེག་པའི་ས་བཅུ་དང་
ལམ་ལྔ་ལ་གནས་པའི་བྱང་ཆུབ་སེམས་དཔའ་རྣམས་དང་། ཁམས་གསུམ་གྱི་སེམས་
ཅན་གང་ཞིག་བྱར་མེད་རྫོགས་པ་ཆེན་པོས་འདུལ་བའི་དུས་ལ་བབ་པ་ཡིན། གདུལ་
བྱ་མ་ལུས་པ་ཀུན་གྱི་གཅིག་ཤེས་ཀུན་གྲོལ་གྱི་དོན་ཆེན་པོ་ནི་ཀུན་བྱེད་བྱང་ཆུབ་ཀྱི་
སེམས་ང་ཉིད་ཡིན་གྱིས་དེ་ལས་གཞན་མེད་ལ་ཞེས་ཀུན་བྱེད་རྒྱལ་པོ་སེམས་ཉིད་རང་
བྱུང་གི་ཡེ་ཤེས་འདི་ཉིད་རང་ངོ་ཤེས་ན་ཀུན་བཟང་ཆོས་སྐུའི་གཏན་སྲིད་ལ་རང་དབང་
འབྱོར་བར་འགྱུར་ལ་དེ་ཉིད་ངོ་མ་ཤེས་ན་ཐེག་པ་འོག་མའི་ལམ་གྱིས་འབད་རྩོལ་ཇི་
ཙམ་བྱས་ཀྱང་མི་གྲོལ་བར་གསུངས་པའོ། །
འོ་ན་ཀུན་བྱེད་ཉིད་ཀྱི་རང་བཞིན་ནི་ཇི་ལྟར་ཡིན་སྙམ་ན་ང་ཡི་རང་བཞིན་ནི་ཆོས་་་་
ཐམས་ཅད་ཀྱི་ཆོས་ཉིད་སྙིང་པོ་བྱང་ཆུབ་ཀྱི་སེམས་འདི་ཉིད་ཡིན་ལ། ཆོས་ཉིད་བྱང་
ཆུབ་ཀྱི་སེམས་དེ་ནི་ཡེ་སྟོང་འདུས་མ་བྱས་པའི་རང་བཞིན་བཅོས་བསྒྱུར་སྤང་བླང་
ཐམས་ཅད་དང་བྲལ་བ་ཡིན་པས་དེ་ལ་བློ་རྣམ་པར་རྟོག་པ་གང་གིས་ཀྱང་བསམ་ཞིང་
བསྒོམ་དུ་མེད་པ་ཡིན་པར་རྟོགས་པར་གྱིས་ཤིག་ཅེས་པ་སྟེ། ཁྱུང་ཆེན་ལས། དམིགས་
པའི་ཡུལ་མེད་མི་རྟོག་ཆོས་ཀྱི་ལམ། །མི་གནས་ཐིག་ལེ་ཇི་བཞིན་ཉིད་ཀྱི་ངང་། །རང་
བྱུང་ཡེ་ཤེས་ཀུན་ཏུ་ཇི་བཞིན་གནས། །ཡུལ་ལ་མི་གནས་གཉེན་པོས་བཅོས་སུ་མེད། །
ཅེས་གསུངས་པ་ལྟར་རོ། །གཉིས་པ་བསྒོམ་པས་གོལ་བའི་རང་བཞིན་བྱེ་བྲག་ཏུ་
བཤད་པ་ལ་གཉིས་ཏེ། རྒྱུ་འབྲས་སྟོན་པས་རྩོལ་བསྒྲུབ་ཀྱི་བསྒོམ་པ་མདོར་བསྟན་
པ༑ དེ་ཉིད་རྒྱས་པར་བཤད་པའོ། །དང་པོ་ནི། དེ་ལ་རྒྱུ་བླང་དོར་འབད་རྩོལ་ལ་
བརྟེན་ནས་ཐེག་པ་རང་རང་གི་ལམ་གྱི་འབྲས་བུ་ཐོབ་པའི་ཚུལ་སྟོན་པར་མཛད་པའི་
རྒྱལ་བ་སྐུ་གསུམ་གྱི་སྟོན་པས་ནི། ཀུན་བྱེད་ང་ཡི་རང་བཞིན་ཆོས་ཉིད་རང་བྱུང་གི་
ཡེ་ཤེས་ཡེ་གྲོལ་བློ་ལས་འདས་པོས་བསམ་ཞིང་བསྒོམ་དུ་མེད་པའི་རང་བཞིན་ཡིན་
- 13-



ལེའུ་སོ་བདུན་པ།
པ་ལ། འཇིག་རྟེན་ན་རྒྱུ་ལས་འབྲས་བུ་སྐྱེ་བ་འདུས་བྱས་ཀྱི་ཆོས་རྣམས་དང་དོན་དམ་
ཚུལ་མཐུན་པར་རྒྱུ་རྩོལ་བསྒྲུབ་ཀྱི་ལམ་ལས་འབྲས་བུ་སངས་རྒྱས་ཉིད་འབྱུང་བར་
ལུང་བསྟན་ནས། བྱེ་བྲག་ཏུ་ཐེག་པ་སོ་སོའི་ལམ་ཇི་ལྟར་བསྒོམ་པའི་ལུང་ནི་འོག་ཏུ་
འཆད་འགྱུར་འདི་ལྟར་སོ་སོར་བསྟན་པ་ཡིན་ནོ། །གཉིས་པ་རྒྱས་པར་བཤད་པ་ལ་ ་
ལྔ་སྟེ། ཉན་རང་གིས་སྤང་བའི་སྐྱོན། བྱང་སེམས་ཀྱིས་སྦྱང་བའི་སྐྱོན། ཀྲི་ཡོག་གིས་
བྱིན་གྱིས་རླབས་ཤིང་སྒོམ་པའི་སྐྱོན། ནང་བ་གཉིས་ཀྱིས་བཙལ་ཞིང་སྒྲུབ་པའི་སྐྱོན།
རྩོལ་སྒྲུབ་ཀྱི་སྒོམ་ཅི་བྱས་ཀྱིས་རང་སེམས་སྤངས་པའི་སྐྱོན་ནོ། །
དང་པོ་ནི། དེ་ཡང་རྒྱུ་འབྲས་ཀྱི་ཐེག་པ་དེ་དག་གང་དང་གང་ཡིན་ཞེ་ན། འདི་ལྟར་
ཆོས་ཐམས་ཅད་ཆོས་ཉིད་བྱང་ཆུབ་སེམས་ཀྱི་རང་བཞིན་རང་བྱུང་གི་ཡེ་ཤེས་གཅིག་
གི་ངོ་བོ་ཡིན་པ་ལ་ཉན་རང་རྣམས་ཀྱིས་སྡུག་བསྔལ་དང་ཀུན་འབྱུང་འགོགས་པ་ལམ་
གྱི་བདེན་པ་རྣམ་པ་བཞིས་སམ་བཞི་ལས། འགོགས་ལམ་གྱི་བདེན་པ་གཉིས་ལ་བླང་
བྱ་དང་སྡུག་ཀུན་གྱི་བདེན་པ་གཉིས་ལ་དོར་བྱར་བལྟས་ཏེ་བླང་དོར་ལ་བརྩོན་པ་སྟེ།
དེ་ཡང་ཟག་བཅས་འབྲས་གྱུར་གྱི་ཕུང་པོ་ལྔ་སྡུག་བསྔལ་གྱི་བདེན་པ་དང་རྒྱུར་གྱུར་
གྱི་ཆ་ཐམས་ཅད་ཀུན་འབྱུང་གི་བདེན་པ་གཉིས་ལ་འཁོར་བ་དང་ངན་སོང་གི་རྒྱུ་དང་
འབྲས་བུའོ་ཟེར་ནས་དེའི་གཉེན་པོར་ལམ་གང་ཟག་གི་བདག་མེད་པ་བསྒོམ་པ་ལ་
བརྟེན་ནས་སྡུག་བསྔལ་རྒྱུ་དང་བཅས་པ་འགོགས་པའི་འབྲས་བུ་ཉན་རང་དགྲ་བཅོམ་
པའི་གོ་འཕང་མངོན་དུ་བྱེད་པར་འདོད་པ་དེ་ཡང་དོན་ལ་སྡུག་ཀུན་གཉིས་སུ་སྣང་བ་
དེ་ཉིད་ཆོས་ཉིད་བྱང་ཆུབ་སེམས་ཀྱི་རང་བཞིན་ཡིན་པ་ལ་དེ་ལྟར་མ་ཤེས་པར་སྤོང་
བར་བྱེད་པ་ཡིན་པའི་ཕྱིར་ན། དེ་འདྲའི་ལམ་ལ་གནས་པའི་གང་ཟག་དེ་ཡིས་ཆོས་
ཉིད་བྱང་ཆུབ་ཀྱི་སེམས་སྤོང་ལེན་མེད་པའི་དོན་མི་མཐོང་ཞིང་སྙིང་པོ་རང་བྱུང་གི་ཡེ་
ཤེས་སྤངས་བར་བྱེད་པ་ཡིན་པས་རྫོགས་པ་ཆེན་པོའི་ལམ་ལས་གཞན་དུ་གོལ་བ་
ཡིན་ནོ། །
- 14 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཉིས་པ་ནི། འདི་ལྟར་ཆོས་ཉིད་བྱང་ཆུབ་སེམས་ཀྱི་ངོ་བོ་ལ་ཀུན་རྫོབ་དང་དོན་དམ་
གྱི་དབྱེ་བ་མེད་པར་བདེན་གཉིས་དབྱེར་མེད་ཆེན་པོ་ཆོས་སྐུ་ཐིག་ལེ་ཉག་གཅིག་གི་
རང་བཞིན་ཡིན་པ་ལ། མཚན་ཉིད་བྱང་ཆུབ་སེམས་དཔའི་ཐེག་པ་བ་རྣམས་ཀྱིས་གནས་
ཚུལ་སྟོང་པ་ཉིད་དོན་དམ་གྱི་བདེན་པ་དང་། དེའི་སྣང་ཚུལ་ཆོས་ཅན་གྱི་དངོས་པོ་
ཐམས་ཅད་ཀུན་རྫོབ་ཀྱི་བདེན་པ་རྣམ་པ་གཉིས་ཀྱི་ཚུལ་གྱིས་ལྟ་བ་གཏན་ལ་ཕབ་ཏེ།
ལམ་བསྒྲུབ་པའི་ཚུལ་ཀྱང་དོན་དམ་དུ་འཁོར་གསུམ་རྣམ་པར་མི་རྟོག་པས་ཟིན་པ་དང་
ཀུན་རྫོབ་ཏུ་ཆགས་བདུན་སྤོང་བ་དང་བསྒྲུབ་ཚུལ་ཡོན་ཏན་བཞི་ལྡན་སོགས་ཀྱི་སྒོ་
ནས་སྦྱིན་པ་གཏོང་བ་དང་ཚུལ་ཁྲིམས་བསྲུང་བ་ལ་སོགས་པ་ཕ་རོལ་ཏུ་ཕྱིན་པ་བཅུ་
ལ་སྤྱད་པས། དང་པོ་རབ་ཏུ་དགའ་བ་ལ་སོགས་པའི་ས་བཅུ་དང་ཚོགས་སྦྱོར་མཐོང་
སྒོམ་མི་སློབ་པའི་ལམ་ལྔ་ལ་ཉོན་ཤེས་ཀྱི་བསྒྲིབ་པ་གཉིས་པོ་རིམ་པར་སྦྱངས་ཏེ་ས་
ལམ་གོང་ནས་གོང་དུ་བགྲོད་པ་ཡིས། མཐར་འབྲས་བཅུ་གཅིག་ཀུན་ཏུ་འོད་ཀྱི་ས་
ཐོབ་པར་འདོད་པ་དེས་ཀྱང་སྤང་བྱའི་བསྒྲིབ་པ་ཐམས་ཅད་ཆོས་ཉིད་བྱང་ཆུབ་སེམས་
ཀྱི་རང་བཞིན་གཞི་བྲལ་ངོས་བཟུང་ལས་འདས་པས་སྤང་གཉེན་དབྱེར་མེད་ཆེན་པོའི་
དོན་ཡིན་པར་མ་མཐོང་བར་གཉེན་པོ་བདག་མེད་རྣམ་གཉིས་བསྒོམ་པའི་སྒོ་ནས་ཆོས་
ཉིད་སྐྱེ་བ་མེད་པའི་ངང་དུ་སྦྱོང་བའི་ས་ལ་གནས་པ་ཡིན་པས་ཀུན་བྱེད་བྱང་ཆུབ་ཀྱི་
སེམས་སྦྱང་བགྲོད་མེད་པའི་དོན་ལས་གོལ་བར་གསུངས་པའོ། །
གསུམ་པ་ནི། དེ་བཞིན་དུ་ཆོས་ཉིད་བྱང་ཆུབ་སེམས་ཀྱི་ངོ་བོ་ལ་འཁོར་བ་དང་མྱང་
འདས་བདག་དང་ལྷ་བླང་བྱ་དང་དོར་བྱ་ལ་སོགས་པ་བཟང་ངན་གཉིས་ཆོས་ཀྱི་དབྱེ་
བ་གང་ཡང་མེད་པར་གཉིས་མེད་མཉམ་པ་ཆེན་པོའི་རང་བཞིན་ཡིན་པ་ལ། ཀྲི་ཡོག་
སྡེ་གསུམ་གྱི་ཐེག་པ་བ་རྣམས་ཀྱིས་དེ་ལྟར་མ་རྟོགས་པར་གཟའ་དང་རྒྱུ་སྐར་དུས་
ཚིག་ལ་སོགས་པ་ངན་པ་དོར་ཞིང་བཟང་པོ་དང་དུ་བླང་བའི་སྒོ་ནས། མངོན་པར་བྱང་
ཆུབ་པ་ལྔ་དང་ཆོ་འཕྲུལ་ཆེན་པོ་རྣམ་པ་བཞིས་འདི་ལྟར་སྣང་པའི་ཆོས་རྣམས་ཐམས་
- 15 -



ལེའུ་སོ་བདུན་པ།
ཅད་ལ་དག་པ་ལྷའི་སྐུ་གསུང་ཐུགས་ཀྱི་རང་བཞིན་དུ་བྱིན་གྱིས་རླབས་ནས་དམིགས་
པ་གཞན་དུ་མ་ཡེང་པར་ཏིང་ངེ་འཛིན་རྩེ་གཅིག་པའི་སྒོ་ནས་ལྷ་ཡི་སྐུར་བསྒོམ་པས་
མཐར་ཐུག་རང་ལམ་གྱི་འབྲས་བུ་ཐོབ་པར་འདོད་པ་དེ་ཡིས་ཀྱང་། རང་གི་སེམས་
ཀྱི་ཆོས་ཉིད་དམིགས་མཚན་སྨྲོས་པའི་སྤྱོད་ཡུལ་ཀུན་ལས་འདས་པས་བསྒོམ་བྱ་སྒོམ་
བྱེད་གཉིས་སུ་མེད་པའི་དོན་མཐོང་བ་མིན་པས་བྱར་མེད་རྫོགས་པ་ཆེན་པོ་ཡེ་བབ་
སོར་བཞག་གི་དོན་དང་བྲལ་བའི་སྐྱོན་དང་བཅས་པར་བསྟན་པའོ། །བཞི་པ་ནི། ཆོས་
ཐམས་ཅད་ཀྱི་རང་བཞིན་ཆོས་སྐུ་ཐིག་ལེ་ཉག་གཅིག་རིག་པ་བྱང་ཆུབ་སེམས་ཀྱི་ངོ་
བོ་རྩོལ་བསྒྲུབ་དང་བཅོས་བསླད་མེད་པར་བདག་ཉིད་ཆེན་པོར་ཡེ་ནས་སངས་རྒྱས་
པའི་རང་བཞིན་ཡིན་པ་ལ། མ་ཧཱ་ཨ་ནུ་གཉིས་ཀྱིས་གནས་ཚུལ་ལ་དེ་ལྟར་དུ་རྟོགས་
ཀྱང་སྣང་ཚུལ་ལ་ཚོགས་བརྒྱད་ཡུལ་དང་བཅས་པ་སྦྱང་བྱ་འཁོར་བའི་ཆོས་སུ་བལྟས་
ནས་སྦྱངས་འབྲས་སྐུ་དང་ཡེ་ཤེས་མངོན་དུ་བྱེད་པའི་ཐབས་སུ་སྦྱོང་བྱེད་བསྐྱེད་རྫོགས་
ཀྱི་ལམ་ལ་རྩོལ་ཞིང་འབྲས་བུའི་བཞུགས་ཚུལ་དང་མཐུན་པར་ལྷའི་དཀྱིལ་འཁོར་
བསྒོམ་ཚུལ་ཀྱང་སྟོང་ཆེན་དེ་བཞིན་ཉིད་ཀྱི་ཏིང་ངེ་འཛིན་ལ་སོགས་པ་ཏིང་འཛིན་རྣམ་
པ་གསུམ་གྱིས་ཁོག་ཕུབ་པ་དང་། བསྐྱེད་ཚུལ་རྡོ་རྗེའི་ཆོ་ག་རྣམ་པ་བཞིའམ་གསུམ་
དང་མངོན་བྱང་བཞིའམ་ལྔས་ཞེས་ལྔ་བོ་དེས་མཚོན་པའི་སྐྱེ་གནས་བཞིའི་བག་ཆགས་
སྦྱོང་བའི་བསྐྱེད་ཚུལ་སོ་སོར་གསུངས་བ་དེ་རྣམས་ཀྱི་སྒོ་ནས་སམ། ཡང་ན་འདིར་
ཆོ་ག་ལྔ་ཞེས་གསུངས་པ། སྒྱུ་འཕྲུལ་ལས། ཆོ་ག་ལྔ་ནི་རྫོགས་བྱས་ཤིང་། །ཡན་ལག་
ལྔ་ནི་རྫོགས་པར་ལྡན། །སྔགས་ཀྱི་ཡན་ལག་ལྔ་རྫོགས་པས། །མ་ཉམས་འཇུག་ལ་
རབ་བརྩོན་ན། །ཞེས་གསུངས་པ་དེ་ལྟ་བུའི་ཆོ་ག་ལྔ་ཡི་སྒོ་ནས་རང་རྒྱུད་ཀྱི་ཕུང་པོ་
ལྔ་ཉིད་ཡེ་ནས་དག་པའི་རང་བཞིན་གདན་གསུམ་ཚང་པའི་དཀྱིལ་འཁོར་དུ་གནས་
ཤིང་ལྷ་དང་ཕུང་པོ་དབྱེར་མི་ཕྱེད་པས་རྡོ་རྗེའི་ཕུང་པོ་ལ་བསྙེན་པ་དང་ཉེ་བསྙེན་སྒྲུབ་
པ་དང་སྒྲུབ་ཆེན་རྣམ་པ་བཞི་ཡི་ཞེས། དེ་ཡང་དབང་ནོད་ཅིང་དམ་ཚིག་བཟུང་བ་དོང་
- 16 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལྷ་བསྒོམ་ཚུལ་གྱི་གདམས་ངག་བསླབ་པ་བསྙེན་པའི་ཡན་ལག ལྷ་དངོས་སུ་བསྒོམ་
པ་ཉེ་བར་བསྙེན་པའི་ཡན་ལག ཏིང་ངེ་འཛིན་ལ་བརྟན་པ་ཐོབ་པ་སྒྲུབ་པའི་ཡན་ལག་
མཐར་ཕྱིན་པ་སྒྲུབ་ཆེན་གྱི་ཡན་ལག་ཏུ་གསུངས་པ་དེ་ལྟ་བུའི་སྒོ་ནས་ཕུང་ཁམས་སྐྱེ་
མཆེད་ཐམས་ཅད་ལྷ་ཡི་དཀྱིལ་འཁོར་དུ་བསྒོམ་ནས། དེ་ཡང་རྫོགས་རིམ་གྱི་ཡེ་ཤེས་
དང་ཟུང་དུ་འཇུག་པོས་སྣང་ལ་རང་བཞིན་མེད་པ་གསལ་སྟོང་ཆུ་ཟླ་ལྟ་བུའི་ཚུལ་དུ་
བསྒོམ་པར་བྱེད་པ་དེ་ཡང་ནི་བསྐྱེད་རྫོགས་ཏིང་ངེ་འཛིན་གྱིས་བཙལ་ཞིང་བསྒྲུབ་
པའི་སྒོ་ནས་རང་གི་སེམས་ཉིད་རང་བྱུང་གི་ཡེ་ཤེས་དེ་ཉིད་ལྷར་བཅོས་པར་བྱེད་པའི་
ལམ་ཡིན་པས། དེ་ལྟ་བུའི་རྩོལ་སྒྲུབ་ཅན་གྱི་ལམ་དེས་རྩོལ་མེད་ཡེ་སངས་རྒྱས་པའི་
དོན་དེ་སླར་ཡང་བསྒྲིབས་ནས་མི་མཐོང་བ་དེས་ན་ལམ་དེ་ལ་གནས་པའི་གང་ཟག་
དེས་ཀྱང་རང་གི་སེམས་ཉིད་ཡེ་ནས་བྱ་རྩོལ་མེད་པའི་དོན་མི་མཐོང་བར་རྩོལ་སྒྲུབ་
ཀྱི་ལམ་ལ་གནས་པ་མིན་པར་གསུངས་སོ། །
ལྔ་པ་ནི། དེ་ལྟར་རྒྱུ་འབྲས་ཀྱི་ཐེག་པ་བ་རྣམས་ཀྱིས་རྩོལ་བསྒྲུབ་བྱས་པས་ཀུན་བྱེད་
བྱང་ཆུབ་སེམས་ཀྱི་ཆོས་བཙལ་དུ་མེད་པའི་དོན་ཏེ་མི་མཐོང་བ་དེས་ཕྱིར་ན་རང་གི་
ཆོས་ཉིད་སྙིང་པོ་བྱང་ཆུབ་ཀྱི་སེམས་དེ་ལ་ནི་ཀུན་བྱེད་རྒྱལ་པོ་རྒྱལ་བ་སྐུ་གསུམ་གྱི་
སྟོན་པའི་སྟོན་པར་གྱུར་པས་ཀྱང་རང་སེམས་ཡེ་ནས་རྩོལ་མེད་ཡེ་སངས་རྒྱས་པ་ཆོས་
ཉིད་སྤྲོས་མཐའ་དང་བྲལ་བའི་རང་བཞིན་དུ་གྲོལ་ཟིན་པས་སྤོང་འགོག་སྦྱོང་བསྒྱུར་
ཐམས་ཅད་དང་བྲལ་བ་ལ་བསྒོམ་བསྒྲུབ་གང་ཡང་མི་དགོས་པའི་ཕྱིར་ན། འཁོར་གྱི་
དང་པོ་སྐུ་གསུམ་གྱི་སྟོན་པ་གསུམ་ལ་བསྒོམ་ཞིང་བསྒྲུབ་པའི་ལུང་མ་བསྟན་ལ། གལ་
ཏེ་བསྒོམ་བསྒྲུབ་ཀྱིས་བཙལ་བར་བྱས་ན་རང་སེམས་བཙལ་དུ་མེད་པའི་དོན་མ་རྟོགས་
པར་སྤངས་པ་ཡིན་ནོ། །ཞེས་གསུངས་སོ། ། །
ཚུལ་དེ་ལྟར་སྙིང་པོ་དོན་གྱི་རྒྱུད་ལས་ཀྱང་། ཐིག་ལེ་གཅིག་ལ་གཉིས་འཛིན་རྟོག་པས་
བཅིངས། །བདེན་པ་གཅིག་ལ་ནོར་བའི་ལུང་གིས་བརྟགས། །བསམ་མེད་གཅིག་ལ་
- 17 -



ལེའུ་སོ་བདུན་པ།
ལོག་རྟོག་དྲང་བས་བསམ། །རང་བྱུང་དོན་ལ་རྒྱུ་དང་རྐྱེན་དུ་ཚོགས། །བལྟར་མེད་
དོན་ལ་ལོག་མཐོང་སྟོབས་ཀྱི་བལྟས། །བགྲོད་མེད་ལམ་ལ་རྣམ་རྟོག་ཞེན་པས་བགྲོད། །
གཟུང་མེད་མཉམ་ཉིད་ཕྱིན་གྱི་ལོག་ཏུ་བཟུང་། །མ་དག་དག་པར་བལྟས་པས་དག་
པ་རྙོག་མར་ལངས། །རྣམ་རྟོག་ཕྱག་རྒྱ་བཅིངས་བས་ཡེ་ཤེས་ཕྱག་རྒྱ་བཤིག །མ་
བརྗོད་ཡེ་ཤེས་གསུང་མཆོག་བརྗོད་པས་ཉམས། །མཚན་མའི་དཀྱིལ་འཁོར་བསྒོམས་
པས་ཡེ་ཤེས་དཀྱིལ་འཁོར་སྤངས། །བཏང་སྙོམ་སྟོང་ཉིད་བསྒོམ་པས་བདེ་མཆོག་
ཕྱག་རྒྱ་དྲལ། །མཚན་མ་ཚིག་ལ་ཞེན་པས་མཐའ་ཡི་ལྟ་བར་ལྷུང་། །ཞེས་རྣམ་རྟོག་
བློ་ཡིས་བསྒོམ་བསྒྲུབ་རྩོལ་བ་གང་བྱས་ཐམས་ཅད་ཆོས་ཉིད་བྱ་རྩོལ་བྲལ་བའི་གོལ་
ས་ཡིན་པར་གསུངས་སོ། །གསུམ་པ་ཇི་བཞིན་པའི་སེམས་ཉིད་བཅོས་བསླད་དང་་་་
བྲལ་བའི་བཞག་ཐབས་ལེགས་པར་བསྟན་པ་ནི། ཀྱེ་སེམས་དཔའ་ཆེན་པོ། གོང་
དུ་ཇི་སྐད་བཤད་པའི་རྒྱུ་མཚན་དེ་ཉིད་ཀྱི་ཕྱིར་ན་རང་གི་སེམས་ཉིད་གདོད་མའི་གཤིས་
ལུགས་ཇི་བཞིན་པ་གྲུབ་པར་འདོད་ན། རེ་དོགས་འབད་རྩོལ་གྱི་འདོད་པ་མེད་པས་
གྲུབ་པ་ཡིན་པའི་ཕྱིར་ན་རྣམ་པར་རྟོག་པ་ལ་སྐྱོན་དུ་བལྟས་ནས་རྟོག་མེད་མཉམ་པ་
ཉིད་ཀྱི་རང་བཞིན་བསྒོམ་ན་ཡང་དེ་ཉིད་ཀྱང་བླང་དོར་ཕྲ་མོའི་ཡུལ་ལ་ཞེན་པའི་རྟོག་
པ་ལས་མ་འདས་པས། ཚུལ་དེ་ཉིད་ལ་ཡང་གནས་པར་མི་བྱེད་དེ། ཅིས་ཕྱིར་ན་མྱ་
ངན་ལས་འདས་པའི་ཆོས་བླང་བར་བྱ་བ་དང་མ་དག་འཁོར་བའི་ཆོས་ཞིག་དོར་དུ་
མེད་པའི་སྲིད་ཞི་མཉམ་པ་ཆེན་པོའི་ཡུལ་ལ་འགྲོ་བ་ཐམས་ཅད་ཡེ་ནས་རང་བཞིན་
དུ་གནས་པ་དང་། གཟུང་འཛིན་རྣམ་རྟོག་གི་བློ་ཡིས་སྐད་ཅིག་ཀྱང་གཡོས་པ་མེད་
པའི་རང་བྱུང་ཡེ་ཤེས་ཆེན་པོ་ཀུན་བྱེད་བྱང་ཆུབ་སེམས་ཀྱི་ངང་ལ་བསྒོམ་སྒྲུབ་ཀྱི་
རྩོལ་བ་ལ་མི་ལྟོས་པར་རང་གི་ངང་གིས་གནས་ཟིན་པ་ཡིན་པའི་ཕྱིར་རོ། །དེས་ན་
ཆོས་ཉིད་བྱང་ཆུབ་སེམས་ཀྱི་རང་བཞིན་ནི་བཅོས་བསྒྱུར་སྤང་བླང་ཐམས་ཅད་དང་
བྲལ་བ་ཡེ་ཇི་བཞིན་པ་ཡི་ངོ་བོ་ཉིད་དེ། དེ་བཞིན་དུ་སྣང་སྲིད་འཁོར་འདས་ཀྱི་ཆོས་
- 18 -



;
བླང་
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྣམས་ཐམས་ཅད་ཀྱང་བྱང་ཆུབ་ཀྱི་སེམས་དེ་དང་ངོ་བོ་གཅིག་གི་ངང་ནས་དེའི་རྩལ་
ལོས་ཤར་བ་མེད་སྣང་སྟོང་གཟུགས་ཀྱི་རོལ་བ་ཙམ་ལས་མེད་ཕྱིར་ཡེ་ནས་སེམས་
ཉིད་དེ་བཞིན་ཉིད་ཀྱི་རང་བཞིན་དུ་གྲུབ་པ་ཡིན་པས། སེམས་ཉིད་རང་བྱུང་གི་ཡེ་
ཤེས་ཡེ་ཇི་བཞིན་པ་ཡི་དོན་དེ་ལ་ཐེག་པ་འོག་མ་ལྟར་བླང་དོར་རྩོལ་བསྒྲུབ་ཀྱིས་
འཆོས་པར་མ་བྱེད་ཅིག སེམས་ཉིད་རང་བྱུང་གི་ཡེ་ཤེས་ཡེ་ནས་སངས་རྒྱས་པའི་
ངོ་བོ་འདི་ཉིད་ལས་གཞན་དུ་འབྲས་བུ་ཞིག་བསྒྲུབ་ཏུ་མེད་པས་ན་རེ་དོགས་འབད་
རྩོལ་གྱིས་མ་བསྒྲུབ་ཤིག ཀུན་བཟང་ཆོས་སྐུའི་སྟོན་པ་ཀུན་བཟང་གདོད་མའི་མགོན་
པོ་ཞེས་པ་དེ་ཉིད་གཞན་ན་མེད་པར་རང་གི་སེམས་ཉིད་རིག་སྟོང་གཉིས་སུ་མེད་པ་
འདི་ཉིད་ཡིན་གྱིས་དེ་ལས་གཞན་དུ་མ་ཚོལ་ཅིག གལ་ཏེ་རང་ལས་གཞན་དུ་བཙལ་
བར་བྱས་ན་རྣམཾ་མཁྱེན་ཡེ་ཤེས་མངའ་བའི་རྒྱལ་བས་ཀྱང་རང་གི་སེམས་ཉིད་རང་
བྱུང་གི་ཡེ་ཤེས་འབྲལ་མེད་ལྷུན་གྲུབ་ཏུ་བཞུགས་པ་འདི་ལས་གཞན་པའི་སངས་རྒྱས་
ཞིག་ཆོས་ཀྱི་དབྱིངས་ཀྱིས་གར་ཁྱབ་པ་ཀུན་ཏུ་བཙལ་ཀྱང་གང་ནས་ཀྱང་རྙེད་པར་
མི་འགྱུར་ན་གཞན་གྱིས་ལྟ་ཅི་སྨོས་ཏེ། །
དེས་ན་ལམ་ཚོགས་གཉིས་ཀྱང་སྔར་ནས་ཏེ་ཡི་གདོད་མ་ཉིད་ནས་རྫོགས་པར་བྱས་
ཟིན་ཅིང་སྤང་བྱ་བསྒྲིབ་གཉིས་ཀྱང་གདོད་ནས་ཡེ་གྲོལ་གཞི་རྩ་བྲལ་བའི་ངང་དུ་བྱང་
ཟིན་པ་ཡིན་པས་ད་གཟོད་ཀུན་བྱེད་བྱང་ཆུབ་ཀྱི་སེམས་ང་ལ་ནི་བྱ་བྱེད་ཀྱི་རྩོལ་བ་
གང་ཡང་མི་བདོག་པའམ་མེད་ལ། དེ་བཞིན་དུ་སྙིང་པོ་བྱང་ཆུབ་ཀྱི་སེམས་འདི་སྔར་
ནས་ལྷུན་གྲུབ་གདོད་མའི་སངས་རྒྱས་སུ་གྲུབ་ཟིན་པ་ཡིན་པས་ད་རེ་དོགས་འབོད་
རྩོལ་གྱིས་གསར་དུ་གྲུབ་པའི་ཐབས་ལ་རྩོལ་བར་མི་བྱེད་པར། བླང་དོར་རྩོལ་སྒྲུབ་
ཀྱི་ཡུལ་གང་ལའང་མི་རྟོག་ཅིང་ཡུལ་ཅན་གྱི་བློས་ཅིར་ཡང་མི་དགོངས་པའི་ངང་ལ་
སྤང་བླང་ཐམས་ཅད་གདོད་ནས་མཉམ་པར་གནས་པ་དེ་ཇི་ལྟ་བ་བཞིན་དུ་མ་བཅོས་
རང་བབ་ཀྱི་ངང་ལ་ཞོག་ཅིག་ཅེས་པ་སྟེ། དེ་ཉིད་ལས། ཡེ་ནས་ཟིན་པས་བྱ་བ་མེད། །
- 19 -



ལེའུ་སོ་བདུན་པ།
ལྷུན་གྱིས་རྫོགས་པས་བསམ་པ་མེད། །རང་ལ་རྫོགས་པས་བསྒྲུབ་ཏུ་མེད། །དམིགས་
མེད་དོན་ལ་བསྒོམ་དུ་མེད། །དུས་གཅིག་རྫོགས་པས་བགྲོད་དུ་མེད། །ཡེ་ཤེས་རིག་
པའི་ཕྱག་རྒྱ་ལ། །རྣམ་གྲོལ་འབྲས་བུ་ཀུན་རྫོགས་ལྡན། །ཞེས་གསུངས་པ་ལྟར་རོ། །
བཞི་བ་སེམས་ཉིད་ཇི་བཞིན་པའི་ངོ་བོས་བྱང་ཆུབ་གྲུབ་ཚུལ་ནི། ཀྱེ་སེམས་དཔའ་
ཆེན་པོ་ཉོན་ཅིག འདི་ལྟར་སྔ་རབ་འདས་པའི་སངས་རྒྱས་རྣམས་ཀྱིས་ཀྱང་རང་གི་
སེམས་ཉིད་ལས་གཞན་དུ་ཆོས་སྐུ་བདེ་བ་ཆེན་པོའི་འབྲས་བུ་ཞིག་བཙལ་བ་མེད་ལ།
རང་གི་སེམས་ཉིད་ཡེ་ཇི་བཞིན་པ་རུ་གནས་པ་ལ་དེ་ལས་གཞན་དུ་རྒྱུ་འབྲས་བླང་དོར་
གྱིས་འཆོས་པར་བྱེད་མ་མྱོང་ཞིང་། སེམས་ཉིད་ནམ་མཁའ་ལྟ་བུའི་རང་བཞིན་བ་ལ་
བསྒོམ་བྱ་སྒོམ་བྱེད་ཀྱི་བློ་ཞིག་མི་གནས་པས་ཏིང་ངེ་འཛིན་རྣམ་པར་རྟོག་པ་ཡི་རང་
བཞིན་ཅན་བསྒོམ་མ་མྱོང་སྟེ། རང་སེམས་གང་དུའང་རྣམ་པར་མི་རྟོག་པར་མ་བཅོས་
ཇི་བཞིན་ཉིད་དུ་རྣལ་མར་བཞག་པ་ཡིས་ཡེ་ནས་ལྷུན་གྲུབ་བྱ་རྩོལ་བྲལ་བར་སངས་
རྒྱས་པའི་དོན་དེ་མངོན་དུ་གྲུབ་པ་ཡིན་ལ། དེ་བཞིན་དུ་ད་ལྟར་ཕྱོགས་བཅུའི་ཞིང་ན་
སྐུ་འཚོ་ཞིང་བཞུགས་པ་ཡི་སངས་རྒྱས་རྣམས་དང་།
སླད་ཀྱིས་ཏེ་མ་འོངས་པ་ན་འབྱོན་པར་འགྱུར་བ་ཡི་སངས་རྒྱས་མ་ལུས་པ་ཡང་བྱ་རྩོལ་
གང་ལ་མི་ལྟོས་པར་རྟོག་མེད་མཉམ་པ་ཉིད་ཀྱི་ངང་དུ་མ་བཅོས་རང་བབ་དུ་གནས་
པ་ཉིད་ཀྱིས་རང་བྱུང་ཡེ་ཤེས་ཆེན་པོ་སྐུ་གསུམ་ལྷུན་གྲུབ་ཀྱི་ངོ་བོ་མངོན་དུ་གྲུབ་པར་
འགྱུར་པ་ཡིན་པས་ན། ཆོས་ཐམས་ཅད་གདོད་ནས་སྐྱེ་བ་མེད་པ། བྱ་བྱེད་རྩོལ་སྒྲུབ་
དང་བྲལ་བའི་རང་བཞིན་དུ་ཤེས་ནས་མ་བཅོས་རྣལ་བཞག་ཆེན་པོར་ལ་བཟླ་བར་
བྱའོ། །ཞེས་གསུངས་སོ། །དེ་ལྟར་ཡང་ལ་ཟློ་གསང་བའི་འཁོར་ལོ་ལས། ཆོས་ཉིད་
དབྱིངས་སུ་ཐམས་ཅད་སྐྱེ་བྱེད་པས། འདས་དང་མ་འོངས་ད་ལྟར་སངས་རྒྱས་ཀྱིས།
སྔར་ཡང་མ་བཅོས་ད་ལྟར་འཆོས་པ་མེད། ཕྱིས་ཀྱང་འཆོས་པར་མི་འགྱུར་བཅོས་མེད་
དབྱིངས། ཞེས་གསུངས་པ་ལྟར་འཁོར་འདས་བཟང་ངན་ལ་སོགས་པ་ཅི་སྣང་ཡང་རེ་
- 20 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོགས་དང་སྤང་བླང་ཅི་ཡང་མི་བྱེད་པར་གང་ཤར་ཐམས་ཅད་རྗེས་མེད་རང་གྲོལ་དུ་
གཏོང་ཞིང་མ་བཅོས་རྣལ་མར་འཇོག་པ་འདི་ནི་ཨ་ཏི་རྫོགས་པ་ཆེན་པོའི་ལམ་གྱི་ཁྱད་
ཆོས་བླ་ན་མེད་པ་ཡིན་པར་ཤེས་པར་བྱའོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སེམས་ཉིད་བསྒོམ་དུ་
མེད་པར་བསྟན་པའི་མདོ་ལུང་གི་ལེའུ་སྟེ་སུམ་ཅུ་རྩ་བདུན་པའི་འགྲེལ་བའོ། །
དོན་བརྒྱད་པ་གདོད་ནས་རྣམ་པར་དག་པའི་སེམས་ཉིད་ལ་ཐེག་པ་འོག་མས་ལྟ་
བསྒོམ་སྤྱོད་པས་བཙལ་བས་གོལ་སྒྲིབ་ཏུ་གྱུར་པའི་ཚུལ་ཨ་ཏིས་རྟོགས་པར་བྱ་པའི་
ལེའུ་སོ་བརྒྱད་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་
སེམས་ཉིད་གདོད་ནས་དག་པའི་རང་བཞིན་ལ་བསྒོམ་དུ་མེད་པས་མི་བསྒོམ་རྣལ་
མར་འཇོག་པའི་ཚུལ་ལ་གདམས་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་
དེས། ཉིད་ཀྱི་འཁོར་གྱི་དང་པོ་ལ་སྐུ་གསུམ་གྱི་སྟོན་པའི་བསྟན་པ་རྒྱུ་འབྲས་ཀྱི་ཐེག་
པ་འོག་མ་ཐམས་ཅད་ཨོཾ་ཏི་རྫོགས་པ་ཆེན་པོའི་ལམ་གྱི་གོལ་ས་ཡིན་ཚུལ་དང་། ཐེག་
པ་འོག་མ་པ་དེ་དག་གིས་རྫོགས་པ་ཆེན་པོའི་ཆོས་ཉིད་བྱ་རྩོལ་དང་བྲལ་བའི་དོན་
རྟོགས་པར་མི་ནུས་པས་དེ་ལ་སྒྲིབ་པར་གྱུར་པ་ཡི་ཚུལ་འདི་བསྟན་ཏོ། །གཉིས་པ་
རྒྱས་པར་བཤད་པ་བ་གཉིས་ཏེ། གོལ་སྒྲིབ་དངོས་བསྟན་པ་དང༌། དེ་ཉིད་རྫོགས་
པ་ཆེན་པོར་ལ་བཟླ་བའོ། དང་པོ་ལ་གསུམ་སྟེ། གོལ་སྒྲིབ་ཀྱི་རང་བཞིན་མདོར་བསྟན་
པ་དང་། གོལ་ས་གཙོ་ཆེར་བསྟན་པས་རྒྱས་པར་བཤད་པ་དང་། སྒྲིབ་པ་གཙོ་ཆེར་
བསྟན་པས་དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་ཐེག་པ་འོག་མ་པ་
རྣམས་རྫོགས་པ་ཆེན་པོའི་གོལ་སྒྲིབ་ཡིན་པའི་ཚུལ་འདི་ཉིད་སྟོན་པ་ཀུན་བྱེད་ང་ཡིས་
བཤད་ཀྱིས་ལེགས་པར་ཉོན་ཅིག་ཅེས་ཚུལ་བཞིན་གསན་པར་བསྐུལ་ནས། འདི་ལྟར་
སྟོན་པ་ཀུན་བྱེད་རྒྱས་པོ་ང་ཡི་འཁོར་གྱི་དང་པོ་སྐུ་གསུམ་གྱི་སྟོན་པ་རྣམ་པ་གསུམ་
གྱི་བསྟན་པ་ཨ་ནུ་མན་ཆད་ཀྱི་ཕྱི་ནང་གསང་བ་གསུམ་ནི་རྫོགས་པ་ཆེན་པོའི་རྒྱུ་འབྲོས་
-21 -



ལེའུ་སོ་བརྒྱད་པ།
རྩོལ་སྒྲུབ་ལས་འདས་པའི་གནས་ལུགས་ཇི་བཞིན་པ་ལས་གཞན་དུ་གྱུར་པའི་ཕྱིར་
ན་གོལ་ས་དང་སྒྲིབ་པར་བཞག་པ་སྟེ་ཞེས། རྫོགས་པ་ཆེན་པོ་བྱ་རྩོལ་ཐམས་ཅད་
དང་བྲལ་བ་ལ་ལྟོས་ན་ད་དུང་ཐེག་པ་འོག་མ་དེ་དག་ལ་ཞེན་འཛིན་ཕྲ་བ་རེ་ཡོད་པས་
སེམས་ལམ་བྱེད་ཡིན་པའི་ཕྱིར་ན་ཞེན་འཛིན་ཕྲ་བ་དེ་དག་དང་མ་བྲལ་བར་སེམས་
ལས་འདས་པའི་ཡེ་ཤེས་ཇི་བཞིན་པ་མི་མཐོང་བར་གསུངས་པའོ། །གཉིས་པ་རྒྱས་
པར་བཤད་པ་ལ་གསུམ་སྟེ། ཐེག་པ་དྲུག་གི་རང་བཞིན་སྤྱིར་བསྟན། དབྱེ་བ་རྒྱས་
པར་བཤད་པ་དང་། འཇུག་བསྡུ་བའོ། ། །
དང་པོ་ནི། དེ་ལ་སྐུ་གསུམ་གྱི་སྟོན་པའི་བསྟན་པ་དེ་དག་རྫོགས་པ་ཆེན་པོའི་གོལ་
སྒྲིབ་ཡིན་པར་གསུངས་པ་དེ་ཡང་ཚུལ་ཇི་ལྟ་བུ་ཡི་སྒོ་ནས་གོལ་སྒྲུབ་དུ་འགྱུར་བ་ཡིན་
ཞེ་ན། འདི་ལྟར་རང་རང་གི་སྐབས་ནས་གསུངས་པའི་འབྲས་བུ་ངེས་པ་རེ་ཐོབ་པར་
འདོད་པའི་ཐེག་པ་འཆད་འགྱུར་དྲུག་པོ་འདི་ནི་རྫོགས་པ་ཆེན་པོའི་གོལ་སར་བསྟན་
པ་ཡིན་ནོ་ཞེས་ཕྱིར་བསྟན་པའོ། །གཉིས་པ་ལ། མདོ་སྡེ། ཀྲི་ཡ། ཨུ་པ། ཡོ་ག མ་
ཧཱ་ཨ་ནུ་དྲུག་གི་དབྱེ་བ་རྒྱས་པར་བཤད་པ་ལས། དང་པོ་ནི། དེ་ལྟ་བུའི་ངེས་ཐོབ་ཀྱི་
ཐེག་པ་དྲུག་པོ་དེ་རྫོགས་ཆེན་གྱི་གོལ་སར་འགྱུར་ཚུལ་དེ་ཡང་སོ་སོར་དབྱེ་ཞིང་བཤད་
ན་ཇི་ལྟ་བུ་ཡིན་ཞེ་ན། འདི་ལྟར་སྟོན་པ་སྤྲུལ་པའི་སྐུའི་བསྟན་པ་བྱང་ཆུབ་སེམས་
དཔའི་ཐེག་པ་མཚན་ཉིད་མདོ་སྡེ་བ་རྣམས་ནི། རང་ལམ་གྱི་འབྲས་བུ་བཅུ་གཅིག་
ཀུན་ཏུ་འོད་ཀྱི་ས་ཐོབ་པར་འདོད་ནས། དེ་ཉིད་བསྒྲུབ་ཅིང་མངོན་དུ་བྱེད་པ་ཡི་ཆེད་
དུ་ཀུན་རྫོབ་དང་དོན་དམ་གྱི་བདེན་པ་གཉིས་ཀྱི་དོན་ལ་རྟོག་དཔྱོད་ཀྱིས་སོ་སོར་
བརྟགས་ཤིང་དཔྱད་ནས་སྣང་ཚུལ་ཀུན་རྫོབ་ཀྱི་ཆོས་ཐམས་ཅད་སྣང་ཡང་རང་བཞིན་
མེད་པ་སྒྱུ་མ་རྨི་ལམ་ལ་སོགས་པའི་ཚུལ་དུ་གཏན་ལ་ཕབས་ཞིང་། དེའི་གནས་ཚུལ་
ཆོས་ཉིད་དོན་དམ་པའི་བདེན་པ་སྟོང་ཉིད་སྤྲོས་པ་དང་བྲལ་བས་ནམ་མཁར་ཏེ་ནམ་
མཁའ་དང་འདྲ་བར་གཏན་ལ་དབབ་ཅིང་བསྒོམ་པར་འདོད་པ་ཡིན་ལ། ཨ་ཏི་ཡོ་
- 22 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གའི་བསྟན་བྱ་བདེ་ཆེན་བྱང་ཆུབ་སེམས་ཀྱི་གནས་ལུགས་ཇི་བཞིན་པ་ནི་བདེན་པ་
གཉིས་ཀྱི་ཚུལ་ལ་མི་གནས་ཤིང་སེམས་ཀྱི་སྤྱོད་ཡུལ་དུ་མ་གྱུར་པས་རྟོག་དཔྱོད་གཉིས་
ཀྱི་ཡུལ་ལས་འདས་པའི་རིག་པ་བྱང་ཆུབ་ཀྱི་སེམས་ཡིན་པའི་ཕྱིར་ན། དེ་ལྟ་བུའི་རྟོག་
དཔྱོད་ཐམས་ཅད་ལས་འདས་པའི་ཆོས་ཉིད་བྱ་རྩོལ་བྲལ་བའི་དོན་དེ་ལ་མདོ་སྡེས་
ཏེ་མཚན་ཉིད་ཐེག་པ་བས་བདེན་གཉིས་ཀྱི་ཚུལ་ལ་སོ་སོར་རྟོག་ཅིང་དཔྱོད་པ་དེས་
བསྒྲིབས་པ་ཡིན་པས་ན་རྫོགས་པ་ཆེན་པོའི་གནས་ལུགས་རྟོག་དཔྱོད་ལས་འདས་
པའི་དོན་དེ་མ་རྟོགས་པར། གལ་ཏེ་ཆོས་ཉིད་བློ་ལས་འདས་པའི་དོན་རྟོག་གེའི་ཡུལ་
དུ་ཁྲིད་དེ་ཚུལ་མཐོང་ཚད་མའི་བློས་རྟོག་པ་དང་དཔྱོད་པར་བྱེད་པ་ནི་མཚན་ཉིད་མདོ་
སྡེ་པ་དག་ཏུ་གོལ་པར་བཤད་དོ། །གཉིས་པ་ནི། དེ་བཞིན་དུ་སྟོན་པ་ལོངས་སྐུའི་
བསྟན་པ་གསུམ་ལས་ཀྲི་ཡ་པ་རིག་གསུམ་རྡོ་རྗེ་འཛིན་པའི་ས་ཐོབ་པར་འདོད་པ་
རྣམས་ཀྱིས་དག་པ་རྣམ་པ་གསུམ་གྱི་སྒོར་ཞུགས་ནས་ཀུན་རྫོབ་འཁྲུལ་པའི་སྣང་བ་
གཟུང་འཛིན་གཉིས་ཀྱིས་བསྡུས་པ་ཐམས་ཅད་རྣམ་པར་དག་པའི་ཡུལ་དོན་དམ་སྤྲོས་
པ་དང་བྲལ་བ་དང་། ཀུན་རྫོབ་ལྷའི་རང་བཞིན་དུ་གནས་པའི་ཏིང་ངེ་འཛིན་ལ་གནས་
པར་བྱེད་ཀྱང་། ཨ་ཏི་ཡོ་གའི་སྤྲོས་བྲལ་བདེ་བ་ཆེན་པོའི་ཡེ་ཤེས་ནི་ཡེ་ནས་གཟུང་
འཛིན་མཚན་མའི་སྤྱོད་ཡུལ་ལས་འདས་པའི་བྱང་ཆུབ་སེམས་ཡིན་པས།
དེ་ལྟ་བུའི་གཟུང་གཉིས་ལས་ཡེ་ནས་འདས་པའི་དོན་ལ་ཚུལ་དེ་ལྟར་མ་རྟོགས་པར་
ཀྲི་ཡས་ཏེ་ཀྲི་ཡའི་ཐེག་པ་ལ་གནས་པ་རྣམས་ཀྱིས་གཟུང་འཛིན་གྱི་རྟོག་པ་ད་གཟོད་
དག་པའི་ཐབས་ལ་བརྩོན་པར་བྱེད་པ་དེས་བསྒྲིབས་པར་བྱེད་ཅིང་། གལ་ཏེ་རྫོགས་
ཆེན་གྱི་ལམ་ནས་གཟུང་པ་དང་འཛིན་པའི་ཆོས་ལ་རང་མཚན་པར་ཞེན་ཅིང་དེ་ཉིད་
དག་པའི་ཐབས་ལ་བརྩོན་པར་བྱེད་ན་དེ་ཉིད་རྫོགས་པ་ཆེན་པོའི་ལམ་ལས་གཞན་
དུ་གྱུར་པ་ཀྲི་ཡ་བ་དག་ཏུ་གོལ་བ་ཡིན་པས་བྱར་མེད་ཀྱི་དོན་དང་འགལ་བར་བཤད་
པའོ། །གསུམ་པ་ནི། ཨུ་པ་ཡ་ཡི་ཐེག་པའི་ལྟ་སྤྱོད་ནི་སྤྱོད་པ་བཟང་ངན་སྤང་བླང་
- 23 -



ལེའུ་སོ་བརྒྱད་པ།
གི་རང་བཞིན་ཀྲི་ཡ་བ་ལྟར་སྤྱོད་ཅིང་། ལྟ་བ་ནི་བདག་དང་ལྷ་ལ་བཟང་ངན་གཉིས་
སུ་མེད་པ་ཡོ་ག་བ་ལྟར་སྒྲུབ་པར་བྱེད་པས་ལྟ་བ་མཉམ་པའི་དོན་དང་སྤྱོད་པ་མི་མཉམ་
པ་གཉིས་དབྱེར་མེད་ཟུང་འཇུག་ཏུ་འབྲེལ་བའི་དོན་མེད་པར་འགལ་བ་ཡིན་པས་
ན་གཉིས་སུ་མེད་པའི་དོན་མ་རྟོགས་ལ༑ ཨ་ཏི་ཡོ་གའི་མཉམ་ཉིད་བདེ་བ་ཆེན་པོའི་
ཡེ་ཤེས་ནི་བདག་གཞན་དང་བླང་དོར་ལྟ་སྤྱོད་ལ་སོགས་པ་གཉིས་ཆོས་སུ་གྲུབ་པ་
མེད་པའི་བྱང་ཆུབ་ཀྱི་སེམས་ཆོས་སྐུ་ཐིག་ལེ་ཉག་གཅིག་ཡིན་པས། དེ་ལྟ་བུའི་གཉིས་
སུ་མེད་པའི་དོན་ལ་ཨུ་པས་ལྟ་སྤྱོད་གཉིས་སུ་ལྟ་བས་བསྒྲིབ་པར་བྱེད་ཅིང་། རྫོགས་
པ་ཆེན་པོའི་ལམ་ལ་ཞུགས་པའི་རྣལ་འབྱོར་བ་རྣམས་ཀྱིས་ལྟ་སྤྱོད་གཉིས་སུ་འབྱེད་
ཅིང་དེ་འདྲའི་ལམ་ལ་གནས་ན་དེ་ལྟར་གཉིས་སུ་འཛིན་པ་དེ་ནི་ཨུ་པ་ཡ་ཡི་ཐེག་པ་
རུ་གོལ་བར་བཤད་དོ། །
བཞི་བ་ནི། ཕྱི་རྒྱུད་གོང་མ་ཡོ་ག་པའི་ལམ་ལ་ཞུགས་ནས་འབྲས་བུ་སྟུག་པོ་བཀོད་
པའི་ས་ཐོབ་པར་འདོད་པ་རྣམས་ཀྱིས་ནི་འདི་ལྟར་སྣང་བའི་དངོས་པོ་ཐམས་ཅད་
ཀུན་རྫོབ་རྡོ་རྗེ་དབྱིངས་ཀྱི་དཀྱིལ་འཁོར་དུ་བསྒོམ་པ་མཚན་བཅས་ལྷའི་རྣལ་འབྱོར་
དང༌། དོན་དམ་པར་ཆོས་ཐམས་ཅད་སྤྲོས་བྲལ་སྟོང་པ་ཉིད་དུ་བསྒོམ་པ་མཚན་མ་
མེད་པའི་རྣལ་འབྱོར་སྟེ། དེ་ལྟ་བུའི་མཚན་མ་ཡོད་མེད་གཉིས་ཀྱི་སྒོར་ཞུགས་ནས་
ཕྱག་རྒྱ་བཞི་ལྡན་གྱི་ལྷ་བསྒོམ་པ་ལ་གཙོ་བོར་བྱེད་པ་དེ་ནི་བླང་དོར་མེད་པའི་ཆོས་
ཉིད་ཇི་བཞིན་པའི་དོན་ལ་འཇུག་པར་མི་ནུས་ལ། རྫོགས་ཆེན་ཨ་ཏི་ཡོ་གའི་གཞུག་
མ་བདེ་བ་ཆེན་པོའི་ཡེ་ཤེས་ནི་བཟང་ངན་བླང་དོར་མེད་པའི་མཉམ་པ་ཉིད་ཀྱི་བྱང་
ཆུབ་ཀྱི་སེམས་ཡིན་པས། དེ་ལྟ་བུའི་བཟང་ངན་བླང་དོར་གཉིས་སུ་མེད་པའི་དོན་ལ་
ཡོ་གས་ཏེ་བླང་དོར་གྱི་ལམ་ལ་གནས་པའི་ཡོ་ག་བས་བསྒྲིབས་པར་བྱེད་ཅིང་། གལ་
ཏེ་རྫོགས་པ་ཆེན་པོའི་ལམ་ནས་འཁོར་འདས་ལ་སོགས་པ་ལ་བླང་བྱ་དང་དོར་བྱ་སོ་
སོར་ཞེན་ཅིང་གནས་པར་བྱེད་པ་དེ་ནི་བླང་དོར་མེད་པ་རྫོགས་པ་ཆེན་པོའི་དོན་མིན་
- 24 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར་ཡོ་ག་བླང་དོར་ཅན་གྱི་ལམ་དག་ཏུ་གོལ་བར་བཤད་དོ། །ལྔ་བ་ནི། སྟོན་པ་ཆོས་
སྐུའི་བསྟན་པ་ནང་རྒྱུད་བླ་ན་མེད་པའི་ཐེག་པ་བསྐྱེད་པ་མ་ཧཱ་ཡོ་ག་བ་མཐར་འབྲས་
རྡོ་རྗེ་འཆང་གི་ས་ཐོབ་པར་འདོད་པ་ཡིས། གདན་གསུམ་ལྷའི་དཀྱིལ་འཁོར་དུ་བསྒོམ་
པོ་ཐབས་བསྐྱེད་པའི་རིམ་པ་དང་། རང་ལུས་དང་གཞན་ལུས་ཕྱག་རྒྱ་ལ་བརྟེན་ནས་
བདེ་བ་ཆེན་པོའི་ཡེ་ཤེས་མངོན་དུ་བྱེད་པ་ཤེས་རབ་རྫོགས་པའི་རིམ་པ་གཉིས་ཀྱི་ས་
སྒོར་ཞུགས་ནས། རང་རྒྱུད་ཀྱི་ཕུང་ཁམས་སྐྱེ་མཆེད་རྣམས་ཀྱིས་མཚོན་པའི་སྣོད་་་་
བཅུད་རྒྱུད་རྣམས་ཐམས་ཅད་ཡེ་ནས་དག་པའི་ངོ་བོ་ལྷའི་དཀྱིལ་འཁོར་དུ་གནས་པ་
ལ་བསྐྱེད་རྫོགས་རེ་རེ་བཞིན་དུ་བསྙེན་སྒྲུབ་ཡན་ལག་རྣམ་པ་བཞི་བཞིའི་སྒོ་ནས་སྒྲུབ་
པའི་ཐབས་ལ་བརྩོན་པར་བྱེད་ཀྱང༌། ཨ་ཏི་ཡོ་གཱའི་བདེ་ཆེན་ལྷན་གཅིག་སྐྱེས་པའི་
ཡེ་ཤེས་ནི་དེ་ལྟ་བུའི་བསྐྱེད་རྫོགས་རྩོལ་སྒྲུབ་ཀྱི་ཡུལ་ལས་འདས་པའི་བྱང་ཆུབ་ཀྱི་
སེམས་རང་བྱུང་འདུས་མ་བྱས་པའི་ཡེ་ཤེས་ཏེ། དེས་ན་དེ་ལྟ་བུའི་རྩོལ་སྒྲུབ་ཀུན་ལས་
འདས་པའི་དོན་དེ་ལ་རྩོལ་སྒྲུབ་ཅན་གྱི་ཐེག་པ་མ་ཧཱས་བསྒྲིབས་པར་བྱེད་ཅིང་། རྫོགས་
པ་ཆེན་པོའི་ལམ་པ་དག་གིས་རྩོལ་སྒྲུབ་བྱེད་པ་ནི་ཨ་ཏིའི་དགོངས་དོན་ཟབ་མོ་རྩོལ་
བསྒྲུབ་འདས་པའི་ལམ་ལས་ཉམས་ཏེ་མ་ཧཱ་ཡོ་གར་གྲོལ་བར་བཤད་དོ། །
དྲུག་པ་ནི། རྫོགས་པ་ཨ་ནུ་ཡོ་གའི་ཐེག་པ་བ་དབྱིངས་དང་ཡེ་ཤེས་དབྱེར་མེད་པའམ་
ཀུན་ཏུ་བཟང་པོ་དབྱེ་བ་མེད་པའི་ས་ཐོབ་པར་འདོད་པ་རྣམས་ཀྱིས་ནི། རྒྱུ་དག་པ་
ཆོས་ཀྱི་དབྱིངས་དང་འབྲས་བུ་དག་པ་རང་བྱུང་གི་ཡེ་ཤེས་གཉིས་དབྱེར་མེད་པར་
བསྒོམ་པའི་སྒོར་ཞུགས་ནས། འདི་ལྟར་ཕྱི་ནང་སྣོད་བཅུད་དུ་སྣང་བའི་ཆོས་རྣམས་
ལ་གང་ལས་སྣང་བའི་རྒྱུ་ནི་ཆོས་ཐམས་ཅད་ཀྱི་རང་བཞིན་ཆོས་ཉིད་སྤྲོས་པ་དང་བྲལ་
བ་དག་པའི་དབྱིངས་སུ་ལྟ་བ་དང་། དེའི་རྩལ་སྣང་འགག་པ་མེད་པའི་འབྲས་བུ་དག་
པ་ཡེ་ཤེས་ཀྱི་དཀྱིལ་འཁོར་དུ་ལྟ་བ་ཡིན་ཀྱང་། རྫོགས་ཆེན་ཨ་ཏི་ཡོ་གའི་གཉིས་མེད་
བདེ་བ་ཆེན་པོའི་ཡེ་ཤེས་ནི་རྒྱུ་འབྲས་གཉིས་ལས་འདས་པའི་བྱང་ཆུབ་ཀྱི་སེམས་
- 25 -



ལེའུ་སོ་བརྒྱད་པ།
སྤྲོས་བྲལ་རང་བྱུང་གི་ཡེ་ཤེས་ཡིན་པའི་ཕྱིར་ན། དེ་ལྟ་བུའི་ཡེ་ནས་རྒྱུ་འབྲས་གཉིས་
ལས་འདས་པའི་དོན་ལ་ཨ་ནུས་རྒྱུ་འབྲས་གཉིས་སུ་ལྟ་ཞིང་རྩོལ་བར་བྱེད་པས་་་་་
བསྒྲིབས་པར་བྱེད་ཅིང་། གལ་ཏེ་རྫོགས་ཆེན་གྱི་ལམ་དུ་རྒྱུ་འབྲས་གཉིས་སུ་ལྟ་ཞིང་
རྩོལ་བསྒྲུབ་ཀྱིས་བསྒོམ་པར་བྱེད་ན་གཉིས་མེད་ཨ་ཏིའི་དགོངས་དོན་ཟབ་མོ་ལས་
གཞན་ཨ་ནུ་ཡོ་གར་གོལ་བར་བཤད་པ་སྟེ། མདོར་ན་ཐེག་པ་འོག་མ་པ་རྣམས་ཀྱིས་
ཨ་ཏི་རྫོགས་པ་ཆེན་པོའི་རྒྱུ་འབྲས་རྩོལ་བསྒྲུབ་ལ་སོགས་པའི་སྤྱོད་ཡུལ་ཀུན་ལས་
འདས་པའི་ཡེ་ཤེས་ཇི་བཞིན་པ་མ་རྟོགས་པས་རྫོགས་ཆེན་གྱི་ལམ་ལས་གཞན་དུ་གོལ་
བར་བསྟན་པ་སྟེ། མདོ་བཅུ་ལས། ཐམས་ཅད་མཁྱེན་པའི་ཡེ་ཤེས་ནི། །དོན་དམ་
ཀུན་རྫོབ་ཤེས་པ་སྟེ། །དེས་ཀྱང་སྤྱངས་ཤིང་བགྲོད་དགོས་པས། །སྤྱངས་བགྲོད་མེད་
པའི་ཡེ་ཤེས་མིན། །དག་པ་གསུམ་གྱི་ཡེ་ཤེས་ཀྱིས། །དྲི་རོ་སྦངས་ཤིང་རིགས་གསུམ་
རྟོག །དེས་ཀྱང་གཟུང་འཛིན་སྤང་ནས་ཀྱང་། །གཟུང་འཛིན་འདས་པའི་ཡེ་ཤེས་
མིན། །ཕྱག་རྒྱ་བཞི་འཛིན་རིག་པ་ཡིས། །རང་རྒྱུད་དག་པའི་ཆོས་ལྔ་ལ། །རྟོགས་
པས་བླང་ཞིང་དོར་བྱེད་པས། །བླང་དོར་མེད་པའི་ཡེ་ཤེས་མིན། །ཐབས་དང་ཤེས་
རབ་ཆོསཉིད་ལ། །སྐུ་གསུམ་རིགས་དང་ཁ་དོག་གསལ། །རང་རྒྱུད་དག་པར་བསྒྲུབ་
བྱེད་པས། །རྩོལ་བསྒྲུབ་འདས་པའི་ཡེ་ཤེས་མིན། །དབྱིངས་དང་ཡེ་ཤེས་ཆོས་ཉིད་
ལ༑ ༑རྒྱུ་འབྲས་དག་པའི་རིག་པ་ཡིས། །དེ་ཡིས་བཙལ་ཞིང་སྒྲུབ་བྱེད་པས། །རྒྱུ་
འབྲས་འདས་པའི་ཡེ་ཤེས་མིན། །རང་བྱུང་ཡེ་ཤེས་སྐུ་གཅིག་ལ། །ཐེག་པ་གྲངས་
ཀྱིས་ཡེ་ཤེས་ཀྱིས། །གསལ་བར་བསྐྱེད་པར་མི་ནུས་སོ། །ཞེས་གསུངས་པ་ལྟར་རོ། །
གསུམ་པ་ནི། མདོར་ན་གོང་དུ་བཤད་པའི་ངེས་ཐོབ་ཀྱི་ཐེག་པ་དྲུག་གི་ལྟ་སྤྱོད་རྩོལ་
སྒྲུབ་བླང་དོར་ཅན་དུ་བསྟན་པ་དེ་དག་ནི་རྫོགས་པ་ཆེན་པོའི་ལྟ་བ་ཞེན་འཛིན་མེད་
པ་དང་སྤྱོད་པ་སྤང་བླང་མེད་པ་གཉིས་ཀྱི་གོལ་ས་དང་བསྒྲིབ་པ་བསྟན་པ་ཡིན་ནོ་ཞེས་
སྔར་ལེའུ་དགུ་པའི་སྐབས་སུ་རང་བཞིན་བཅུའི་གོལ་བསྒྲིབ་གཙོ་བོར་བསྟན་པ་དང་།
- 26.



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འདིར་ལྟ་སྤྱོད་གཉིས་ཀྱི་གོལ་བསྒྲིབ་གཙོ་ཆེར་བསྟན་པའོ། །གསུམ་པ་སྒྲིབ་པ་གཙོ་
ཆེར་བསྟན་པས་འཇུག་བསྡུ་བ་ལ་དྲུག་སྟེ། མདོ་སྡེ། ཀྲི་ཡ། ཨུ་པ། ཡོ་ག མ་ཧ། ཨ་
ནུས་རྣལ་དོན་བླང་དོར་མེད་པ་ལ་བསྒྲིབ་ཚུལ་ལོ། །
དང་པོ་ནི། ཀྱེ་སེམས་དཔའ་ཆེན་པོ། འདི་ལྟར་ཨ་ཏི་རྫོགས་པ་ཆེན་པོའི་ལྟ་སྤྱོད་
གཉིས་ནི་ཐེག་པ་འོག་མ་པས་བླང་དོར་རྩོལ་བསྒྲུབ་ཀྱི་སྒོ་ནས་རྒྱུ་འབྲས་སྒྲུབ་པ་དང་
མི་འདྲ་སྟེ། ཇི་ལྟར་ན་རིག་པ་རང་བྱུང་གི་ཡེ་ཤེས་ཡེ་གྲོལ་བསྐྱལ་གཞི་དང་བྲལ་བ་
རྒྱུ་འབྲས་སྤང་བླང་ཐམས་ཅད་ལས་འདས་པར་རྟོགས་པ་ནི་ལྟ་བ་དང་ལྟ་བ་དེ་དང་
རྗེས་སུ་མཐུན་པར་རེ་དོགས་རྩོལ་སྒྲུབ་དང་བྲལ་ཏེ་མ་བཅོས་རང་བབ་ལ་གནས་པ་
སྤྱོད་པ་ཡིན་པས་ལྟ་སྤྱོད་གཉིས་ཀ་ཡེ་ནས་རིག་པ་བྱང་ཆུབ་ཀྱི་སེམས་སུ་མ་བཙལ་
ལྷུན་གྱི་གྲུབ་པ་ཡིན་ལ། དེ་ལྟ་བུའི་རིག་པ་བྱང་ཆུབ་ཀྱི་སེམས་དེ་ནི་དཔེ་ནམ་མཁའ་
ལྟ་བུའི་རང་བཞིན་ཡིན་ཏེ་ཇི་ལྟར་ན་ནམ་མཁའ་ལ་ནི་དངོས་དང་དངོས་མེད་སྣང་
བ་དང་སྟོང་བ་བདག་དང་གཞན་འཁོར་བ་དང་མྱང་འདས་ལ་སོགས་པ་གང་དུའང་
གྲུབ་པ་མེད་པས་རྟོག་དཔྱོད་དང་དགག་བསྒྲུབ་ལ་སོགས་པའི་ཡུལ་ལས་འདུས་པ་
བཞིན་དུ་བྱང་ཆུབ་སེམས་ཀྱི་རང་བཞིན་ཡང་ཚུལ་དེ་དང་འདྲ་བར་རྟོག་དཔྱོད་བློ་ཡི་
སྤྱོད་ཡུལ་ལས་འདས་པ་ལ་གང་ཟག་གང་ཞིག་རྒྱུ་མཚན་ཉིད་ཀྱི་ཐེག་པ་ལྟར་དུ་དཔེ་
དང་གཏན་ཚིགས་སོགས་ཀྱིས་རྟོག་ཅིང་དཔྱོད་པར་བྱེད་པ་དེས་ནི་སྙིང་པོ་བྱང་ཆུབ་
ཀྱི་སེམས་ནམ་མཁའ་བཞིན་དུ་ཡེ་སྟོང་འདུས་མ་བྱས་པའི་ངོ་བོར་གནས་པ་དེ་མི་
འགྲུབ་པར་མ་ཟད་རྟོག་དཔྱོད་གཉིས་སུ་བྱུང་བའི་བློ་དེས་རྟོག་དཔྱོད་ལས་འདས་
པའི་དོན་ལས་གཞན་དུ་གོལ་ཞིང་སྒྲིབ་བོ་ཞེས་རྫོགས་ཆེན་བྱ་རྩོལ་བྲལ་བའི་དོན་མི་
མཐོང་བར་གསུངས་སོ། །གཉིས་པ་ནི། རྫོགས་པ་ཆེན་པོའི་ལྟ་སྤྱོད་གཉིས་ནི་གོང་དུ་
བཤད་པ་དེ་ལྟར་བྱང་ཆུབ་ཀྱི་སེམས་ནམ་མཁའི་རང་བཞིན་དང་མཚུངས་པས་གཟུང་
འཛིན་གཉིས་དང་བྲལ་བ་ཞིག་ཡིན་པ་ལ། ཀྲི་ཡ་པ་གང་ཞིག་ཆོས་འདི་དག་གཟུང་
- 27 -



ལེའུ་སོ་བརྒྱད་པ།
བ་དང་འཛིན་པ་གཉིས་ཀྱི་རང་བཞིན་ཅན་དུ་རྟོག་ཅིང་དེ་ཉིད་དག་པར་བྱེད་པའི་ཐབས་
ལ་བརྩོན་པར་བྱེད་པས་བྱང་ཆུབ་ཀྱི་སེམས་ནམ་མཁའ་ལྟ་བུ་དེ་མི་འགྲུབ་པར་མ་
ཟད་དཔེར་ན་ནམ་མཁའ་ཡེ་ནས་དག་པ་ལ་སྤྲིན་གྱིས་བསྒྲིབ་པ་ལྟར་གཟུང་འཛིན་
གཉིས་སུ་རྟོག་པའི་བློ་བྱུང་བ་དེས་ཇི་བཞིན་པའི་དོན་རྟོགས་པར་མི་ནུས་པས་དེ་ལས་
གཞན་དུ་གོལ་ཞིང་སྒྲིབ་བོ་ཞེས་དོན་ལ་གོལ་སྒྲིབ་མེད་ཀྱང་གང་ཟག་དེའི་བློ་ལ་གོལ་
སྒྲིབ་ལྟར་སྣང་བར་གསུངས་པའོ། །གསུམ་པ་ནི། འདི་ལྟར་གནས་ལུགས་རང་གི་
ངོ་བོ་ལྟ་སྤྱོད་གཉིས་སུ་མེད་པའི་རང་བཞིན་ཡིན་པ་ལ་དེ་ལྟར་མ་རྟོགས་པར་ལྟ་བ་
དང་སྤྱོད་པ་རྣམ་པ་གཉིས་སུ་འཛིན་པའི་རྟོག་པ་བྱུང་ནས་རྩོལ་ཞིང་བསྒྲུབ་པར་བྱེད་
པ་དེས་ནི་བྱང་ཆུབ་སེམས་ཀྱི་གནས་ལུགས་ཇི་བཞིན་པ་མི་འགྲུབ་སྟེ། ཅིས་ཕྱིར་ཞེ་
ན་དཔེར་ན་ནམ་མཁའ་ཡི་ཁམས་ལ་གཉིས་ཆོས་སུ་དབྱེ་བ་གང་ཡང་མེད་པ་བཞིན་
དུ་དོན་དམ་བྱང་ཆུབ་ཀྱི་སེམས་ལ་ཡང་ནི་ལྟ་སྤྱོད་གཉིས་སུ་གྲུབ་པ་མེད་པ་དེ་ལ། གོང་
ཟག་གང་ཞིག་གིས་ཨུ་པ་བ་ལྟར་ལྟ་སྤྱོད་རྣམ་པ་གཉིས་སུ་སོ་སོར་རྟོག་ཅིང་བསྒྲུབ་
པར་བྱེད་པ་དེས་ནི་གཉིས་མེད་བྱང་ཆུབ་སེམས་ཀྱི་རང་བཞིན་མཐའ་བྲལ་ནམ་མཁའ་
ལྟ་བུ་དེ་མི་འགྲུབ་ཅིང་གེགས་སུ་འགྱུར་བའི་ཕྱིར་ན་ལྟ་སྤྱོད་གཉིས་སུ་ལྟ་བའི་བློ་བྱུང་
བ་དེ་ནི་རྫོགས་པ་ཆེན་པོའི་གོལ་སྒྲིབ་བོ་ཞེས་སོ། །
བཞི་པ་ནི། རྫོགས་པ་ཆེན་པོའི་གནས་ལུགས་རིག་པ་བྱང་ཆུབ་ཀྱི་སེམས་ནི་ནམ་
མཁའི་རང་བཞིན་དང་འདྲ་བ་ཡིན་དེ་ཇི་ལྟར་ན་ནམ་མཁའ་ཞེས་ལ་སྒྲ་བློས་སྒྲོ་བཏགས་
པ་ཙམ་ལས་ངོ་བོ་ཅིར་ཡང་གྲུབ་པ་མེད་ཕྱིར་གཉིས་སུ་དབྱེ་བ་མེད་པ་ལྟར་ཆོས་དབྱིངས་
བྱང་ཆུབ་སེམས་ཀྱི་རང་བཞིན་ལ་ནི་ཡོད་མེད་དང་སྣང་སྟོང་ལ་སོགས་པའི་སྤྲོས་པའི་
མཐའ་གང་དུའང་གྲུབ་པ་མེད་པས་བཟང་ངན་དང་བླང་དོར་གཉིས་དབྱེ་བ་མེད་པའི་
ཕྱིར་རོ། །དེས་ན་གང་ཟག་གང་ཞིག་ཡོ་ག་ཕྱི་རྒྱུད་པ་ལྟར་དུ་གཙང་རྨེ་དང་བླང་དོར་
གཉིས་སུ་བྱེད་པ་དེས་ནི་སྙིང་པོ་བྱང་ཆུབ་ཀྱི་སེམས་ནམ་མཁའ་ལྟ་བུའི་རང་བཞིན་
- 28 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དེ་མི་འགྲུབ་པར་བླང་ཞིང་དོར་བར་ལྟ་བ་དེ་ཉིད་རྫོགས་པ་ཆེན་པོའི་མཉམ་ཉིད་བླང་
དོར་མེད་པའི་ལམ་གྱི་གོལ་སྒྲིབ་རྔམ་པོ་ཆེ་ཡིན་པར་གསུངས་སོ། །
ལྔ་པ་ནི། ཀུན་བྱེད་རྒྱལ་པོ་རིག་པ་བྱང་ཆུབ་སེམས་ཀྱི་མཚན་ཉིད་ནི་ནམ་མཁའི་རང་
བཞིན་དང་མཚུངས་པ་ཡིན་ཏེ། འདི་ལྟར་ནམ་མཁའ་ནི་ཡེ་སྟོང་འདུས་མ་བྱས་པའི་
རང་བཞིན་ཡིན་པས་བྱ་བྱེད་ཀྱི་ཡུལ་དུ་མ་གྲུབ་པ་དེ་ལ་ནི་རྩོལ་སྒྲུབ་གང་ཡང་མེད་
པ་ལྟར། སྐྱེ་མེད་ནམ་མཁའ་ལྟ་བུའི་བྱང་ཆུབ་ཀྱི་སེམས་ལ་ཡང་རྩོལ་ཞིང་སྒྲུབ་པ་ལ་
བརྟེན་ནས་སྔར་བས་བོག་དབྱུང་དུ་མེད་བཞིན་དུ་གང་ཟག་གང་ཞིག་མ་ཧཱ་ཡོ་ག་ལྟར་
དུ་རྩོལ་ཞིང་སྒྲུབ་པར་བྱེད་པ་དེས་ནི་གདོད་ནས་ཡེ་སངས་རྒྱས་པ་རིག་པ་བྱང་ཆུབ་
ཀྱི་སེམས་ནམ་མཁའ་ལྟ་བུ་དེ་མི་འགྲུབ་པར། རྩོལ་ཞིང་སྒྲུབ་པ་ཐམས་ཅད་རྫོགས་
པ་ཆེན་པོའི་ལམ་གྱི་གོལ་ས་དང་སྒྲིབ་པ་ཆེན་པོ་ཡིན་པར་གསུངས་པའོ། །དྲུག་པ་ནི།
རྫོགས་པ་ཆེན་པོའི་བརྗོད་བྱའི་སྙིང་པོ་རིག་པ་བྱང་ཆུབ་སེམས་ཀྱི་མཚན་ཉིད་ནི་ནམ་
མཁའི་རང་བཞིན་དེ་ནམ་མཁའ་ལ་ནི་རྒྱུ་འབྲས་གཉིས་སུ་མེད་པ་དེ་དང་འདྲ་བར་
བྱང་ཆུབ་ཀྱི་སེམས་ཀྱང་རྒྱུ་འབྲས་གཉིས་སུ་མེད་པའི་ངོ་བོ་ཡིན་པ་ལ་གང་ཟག་གང་
ཞིག་ཨ་ནུ་ཡོ་ག་ལྟར་རྒྱུ་འབྲས་གཉིས་སུ་ལྟ་བས་གཉིས་མེད་བྱང་ཆུབ་སེམས་ཀྱི་རང་
བཞིན་ནམ་མཁའ་ལྟ་བུ་དེ་མི་འགྲུབ་པས་ན་དེ་ལྟར་རྒྱུ་འབྲས་གཉིས་སུ་ལྟ་བ་དེ་གོལ་
སྒྲིབ་བོ་ཞེས་མདོར་ན་ངེས་ཐོབ་ཀྱི་ཐེག་པ་དྲུག་གམ་རྩོལ་བཅས་ཀྱི་ཐེག་པ་བརྒྱད་
པོས་ཨ་ཏི་རྫོགས་པ་ཆེན་པོའི་དགོངས་པ་ཇི་བཞིན་དུ་རྟོགས་པར་མི་ནུས་པས་ན། དེ་
ལྟ་བུའི་རྒྱུ་འབྲས་དང་བླང་དོར་རྩོལ་སྒྲུབ་གང་ཡང་མི་བྱེད་པར་མ་བཅོས་རང་བབས་
ཉིད་དུ་འཇོག་པར་གསུངས་ཏེ། ཡེ་ཤེས་གསང་བའི་རྒྱུད་ལས། བརྒྱད་ཀྱིས་རང་
འདོད་དབྱིངས་ལ་བལྟས། །ཕྱི་ནང་མེད་ལ་སྤྲོ་བསྡུ་བྱས། །ངོ་བོ་མེད་ལ་དམིག་འཛིན་
བྱས། །རང་བྱུང་ཉིད་ལ་རྒྱུ་ཡིས་བཙལ། །མ་བཅོས་ཅི་ཡང་མ་ཡིན་ལ། །ཅིར་ཡང་
འཛིན་པའི་བསམ་པས་བརྟགས། །བགྲོད་མེད་འབྲས་བུ་ལྷུན་གྲུབ་ལ། །ལམ་བརྒྱུད་
29 -



ལེའུ་སོ་བརྒྱད་པ།
བགྲོད་པས་བསྒྲོད་མེད་བསླད། །དེས་ན་མ་བཅོས་དངོས་པོ་ལ། །ལོག་རྟོག་འཛིན་
པའི་བློ་ཡིས་ནི། །ཇི་ལྟར་དཔྱད་ཀྱང་མ་ཡིན་པས། །མ་དཔྱད་རང་བཞིན་བཞག་པས་
གོ ༑དཔྱད་མེད་སེམས་ལ་དཔྱད་པས་ན། །མ་ཡིན་ལོག་སྟེ་གཞན་ལྟ་བཞིན། །ཞེས་
གསུངས་པ་ལྟར་རོ། །གཉིས་པ་ལ་བཟླ་བ་ལ་གསུམ་སྟེ། སེམས་ཉིད་ནམ་མཁའ་
ལྟ་བུའི་དོན་མདོར་བསྟན། མེད་པ་ལྔས་རྒྱས་པར་བཤད། ཡེ་ཤེས་ཆེན་པོས་མཇུག་
བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་འདི་ལྟར་བྱང་ཆུབ་སེམས་ཀྱི་རྩལ་
ལས་རང་སྣང་བའི་འཁོར་འདས་ཀྱི་ཆོས་ཀུན་ནི། གདོད་ནས་སྐྱེ་བ་མེད་པས་ནམ་
མཁའི་རང་བཞིན་དང་མཚུངས་པ་ཁོ་ན་ཡིན་ཏེ་མཚན་ཉིད་གཉིས་སུ་དབྱེར་མེད་པ་
ཡིན་ལ། འོ་ན་ནམ་མཁའ་ཞེས་པ་དེ་ཅི་ལྟ་བུ་ཡིན་སྙམ་ན་ནམ་མཁའ་ལ་ནི་དངོས་
དང་དངོས་མེད་ལ་སོགས་པ་ངོ་བོ་རང་བཞིན་གྱིས་གྲུབ་པ་རྡུལ་ཙམ་ཡང་མེད་དེ།
དཔལ་གྲུབ་དབང་ས་ར་ཧ་པས། རྒྱུ་དང་མི་རྒྱུ་གཡོ་དང་མི་གཡོ་བ། །ཇི་ལྟར་དངོས་
དང་དངོས་མེད་སྣང་སྟོང་དང་། །ཐམས་ཅད་མ་ལུས་ནམ་མཁའི་རང་བཞིན་ལས། །
དུས་རྣམ་ཀུན་ཏུ་ནམ་ཡང་གཡོ་བ་མེད། །ནམ་མཁའ་ནམ་མཁའ་ཞེས་ནི་རབ་བརྗོད་
ཀྱང་། །ནམ་མཁའི་ངོ་བོ་ཅི་ཡང་གྲུབ་པ་མེད། །ཡོད་དང་མེད་དང་ཡོད་མིན་མེད་མིན་
དང་། །དེ་ལས་གཞན་དུའང་མཚོན་པའི་ཡུལ་ལས་འདས། །དེ་ལྟར་ནམ་མཁའ་སེམས་
དང་ཆོས་ཉིད་ལ། །ཐ་དད་ཅུང་ཟད་ཡོད་པ་མ་ཡིན་ཏེ། །ཐ་དད་མིང་ནི་གློ་བུར་བཏགས་
པ་ཙམ། །དེ་ནི་དོན་མེད་རྫུན་གྱི་ཚིག་ཏུ་ཟད། །ཆོས་རྣམས་ཐམས་ཅད་རང་གི་སེམས་
ཡིན་ཏེ། །སེམས་ལས་མ་གཏོགས་ཆོས་གཞན་རྡུལ་ཙམ་མེད། །གང་གིས་གདོད་ནས་
སེམས་མེད་རྟོགས་པ་ཡིས། །དུས་གསུམ་རྒྱལ་བའི་དགོངས་པ་དམ་པ་རྙེད། །ཅེས་
གསུངས་པ་བཞིན་ནོ། །
དེ་ལྟར་རང་གི་ངོ་བོ་གང་དུ་གྲུབ་པ་མེད་པའི་ཕྱིར་ན་ནམ་མཁའ་དེ་ལ་ནི་མཚོན་བྱེད་
ཀྱི་དཔེ་ཡང་མེད་པ་དང་། དེ་ལྟར་མཚོན་བྱེད་ཀྱི་དཔེ་དང་མཚོན་བྱའི་དོན་གཉིས་ཀ་
- 30-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་བྲལ་བའི་ནམ་མཁའ་དེ་ལ་ནི་འདི་ཙམ་མོ་ཞེས་ཚད་ཀྱང་བཟུང་དུ་མེད་པ་དེ་་་
བཞིན་ཏུ། ཤེས་བྱར་གྱུར་ཏོ་ཅོག་གི་ཆོས་རྣམས་ཐམས་ཅད་མ་ལུས་ཤིང་ལུས་པ་མེད་
པའི་དོན་ནམ་རང་བཞིན་ནི་ནམ་མཁའ་འདི་ཉིད་ཇི་ལྟར་ཡིན་པ་དེ་བཞིན་དུ་སྨྲ་བསམ་
བརྗོད་པ་ཐམས་ཅད་དང་བྲལ་བའི་རང་བཞིན་འདི་ལྟར་དུ་ཤེས་པར་བྱས་ནས་སྤང་
བླང་བྱ་བཙལ་གང་ཡང་མི་བྱེད་པར་མ་བཅོས་རང་བབ་ཀྱི་ངང་དུ་རྣལ་མར་གནས་
པར་བྱའོ་ཞེས་གདམས་པའོ། །གཉིས་པ་ལ་ལྔ་སྟེ། ལྟ་བ་ཞེན་འཛིན་མེད་པ། དམ་
ཚིག་བསྲུང་མཚམས་མེད་པ། ཕྲིན་ལས་བཙལ་དུ་མེད་པ། ས་ལ་སྦྱང་དུ་མེད་པ། ཆོས་
ཉིད་བསྒོམ་དུ་མེད་པའོ། །དང་པོ་ནི། ཀྱེ་སེམས་དཔའ་ཆེན་པོ་དེ་ལྟར་བྱང་ཆུབ་ཀྱི་
སེམས་ནམ་མཁའ་ལྟ་བུའི་རང་བཞིན་དེ་ལ་བྱ་བཙལ་གང་ཡང་མེད་པའི་ཚུལ་འདི་
ལྟར་དུ་རྟོགས་པར་གྱིས་ཤིག དེ་ཡང་ཇི་ལྟར་ཞེ་ན་གོང་དུ་བསྟན་པའི་ངེས་ཐོབས་ཀྱི་
ཐེག་པ་དྲུག་པོ་རེ་རེ་བཞིན་དུ་སོ་སོའི་གཞུང་ནས་གཏན་ལ་ཕབ་པའི་ལྟ་བ་མི་འདྲ་
བ་རེ་རེ་ཡོད་མོད། འོན་ཀྱང་དེ་དག་ཐམས་ཅད་ཀྱིས་ཡུལ་ཅན་བློ་ཡིས་རྟོགས་ཚུལ་
མི་འདྲ་བ་ཐ་དད་དུ་བཟུང་པ་ཙམ་ལས། དོན་ལ་ཐེག་པ་དེ་དག་ཀུན་གྱིས་ལྟ་བའི་ཡུལ་
ནི་གཞན་དང་གཞན་དུ་ཐ་དད་པ་གང་ཡང་མེད་དེ་ཆོས་ཐམས་ཅད་ཀྱི་རང་བཞིན་ཆོས་
ཉིད་བྱང་ཆུབ་ཀྱི་སེམས་ཉག་མ་གཅིག་པོ་འདི་ལ་འདུས་ཤིང་དེ་ལས་གཞན་དུ་མེད་
ལོ༑ བྱང་ཆུབ་ཀྱི་སེམས་དེ་ལ་ལྟ་བར་བྱ་བའི་ཡུལ་དང་ལྟ་བྱེད་བློ་ཡི་ཆོས་སུ་གྲུབ་པ་
གང་ཡང་མེད་པས་དེ་ལྟར་ལྟ་བ་ཞེས་བརྗོད་པ་དེ་ནི་དོན་ལ་མེད་བཞིན་དུ་ལྟ་བ་ཞེས་
ཡོད་པར་བཟུང་ཞིང་ཞེན་པ་ཡིན་པས་ན་ནོར་བར་བཤད་པ་སྟེ། དཔེར་ན་ནམ་མཁའ་
ལ་གཟུགས་སུ་གྲུབ་པར་ལྟ་བ་བཞིན་དུ་དངོས་པོའི་གནས་ཚུལ་དང་མི་མཐུན་པའི་
ཕྱིར་ན་བལྟ་བྱ་ལྟ་བྱེད་ཀྱི་བློ་དང་བྲལ་བར་གྱིས་ཤིག་པའོ། །གཉིས་པ་ནི། དེ་བཞིན་
དུ་ཐེག་པ་རེ་ལ་རང་རང་སོ་སོའི་བསྲུང་བྱའི་དམ་ཚིག་མི་འདྲ་བ་རེ་རེ་ཡོད་པ་དེ་དག་
ཐམས་ཅད་འབྲས་བུ་བྱང་ཆུབ་ཀྱི་གོ་འཕང་བགྲོད་པའི་ལམ་གྱི་མི་མཐུན་པའི་ཕྱོགས་
- 31 -



ལེའུ་སོ་བརྒྱད་པ།
ལས་སྲུང་བར་བྱེད་པའི་སྐྱེལ་མ་བྱེད་པའི་ཆེད་དུ་བསྲུང་བར་བྱེད་ན་ཡང་། བྱང་ཆུབ་
ཀྱི་སེམས་ལ་ནི་བསྲུང་བྱའི་དམ་ཚིག་དང་ཡུལ་ཅན་སྲུང་བྱེད་ཀྱི་བློ་ལ་སོགས་པ་གཟུང་
འཛིན་གཉིས་སུ་གྲུབ་པ་གང་ཡང་མེད་པའི་ཕྱིར་ན་ཅི་ཡང་བསྲུང་དུ་མེད་ལ། བྱང་
ཆུབ་ཀྱི་སེམས་དེ་ལས་གཞན་དུ་ཡང་དམ་ཚིག་ཞིག་སྲུང་དུ་མེད་པའི་ཕྱིར་ན་ཨ་ཏི་
རྫོགས་པ་ཆེན་པོའི་ལམ་དུ་དམ་ཚིག་ལ་ཡང་སྲུང་དུ་མེད་པར་ལ་བཟླ་བར་བྱའོ། །
གསུམ་པ་ནི། ངེས་ཐོབ་ཀྱི་ཐེག་པ་དྲུག་པོ་དེ་དག་རེ་ལ་གདུལ་བྱའི་འགྲོ་དོན་མཛད་
པའི་ཕྲིན་ལས་རེ་ཡོད་པས་སོ་སོའི་བྱང་ཆུབ་ཀྱི་གོ་འཕང་བསྒྲུབ་པའི་ལམ་གྱི་མཐུན་
རྐྱེན་དུ་གྱུར་པའི་སྟོང་གྲོགས་བྱེད་པ་ཡིན་མོད། འོན་ཀྱང་བྱང་ཆུབ་ཀྱི་སེམས་ལ་ནི་
ཕྲིན་ལས་རྣམ་པ་བཞི་མ་བཙལ་ཡེ་ནས་ལྷུན་གྱིས་གྲུབ་པའི་རང་བཞིན་དུ་རྫོགས་པར་
གསུངས་ཏེ། ཀུན་གསལ་ལས། རྩོལ་མེད་ཕྲིན་ལཾས་རྣམ་པ་བཞི། །ཆོས་སྐུ་དངོས་
མེད་སྤྲོས་དང་བྲལ། །རྟོགས་པས་སྤྲོས་པ་ཐམས་ཅད་ཞི། །ཞི་བའི་ཕྲིན་ལས་ཞེས་སུ་
བྱ༑ ༑ཡོན་ཏན་ནོར་བུ་བཞིན་དུ་འབྱུང་། །རྒྱས་པའི་ཕྲིན་ལས་ཞེས་སུ་བྱ། །ཐམས་ཅད་
འབྱུང་ཡང་དེ་ལས་འབྱུང་། །ཐམས་ཅད་གནས་ཀྱང་དེ་ལ་གནས། །ཐམས་ཅད་ཐིམ་
ཡང་དེ་ལ་ཐིམ། །ཐམས་ཅད་མངའ་མཛད་དབང་བསྒྱུར་བས། །དབང་གི་ཕྲིན་ལས་
ཞེས་སུ་བྱ། །ཕྱོགས་མེད་གང་ལའང་ཐོགས་པ་མེད་པར་འཆར། །ཐུགས་རྗེའི་སྟོབས་
ཀྱིས་སྣང་ཞིང་བསྡུས་པས་ན། །དྲག་པོའི་ཕྲིན་ལས་ཞེས་སུ་གསུང་པ་ཡིན། །བྱ་བཙལ་
མེད་པར་ཉི་མའི་འོད་ཟེར་གྱིས། །ཁམས་གསུམ་མཚན་མོའི་མུན་པ་སེལ་བ་ལྟར། །
ཐོགས་པ་མེད་པའི་ཐུགས་རྗེ་ཆེན་པོ་ཡིས། །བྱ་རྩོལ་མེད་པའི་ཕྲིན་ལས་ཆེན་པོར་
གྲུབ། །
ཅེས་གསུངས་པ་ལྟར་མ་བཙལ་ལྷུན་གྱིས་གྲུབ་པ་དེ་ཡི་ཕྱིར་ན་ཐེག་པ་འོག་མ་པ་དེ་
དག་གི་ལྟར་དུ་ཕྲིན་ལས་འབད་རྩོལ་གྱིས་བཙལ་དུ་མེད་པ་ཡིན་ལ་དེ་ལྟར་བཙལ་
དུ་མེད་པ་ཡིན་བཞིན་དུ་དེ་ལྟར་མ་རྟོགས་པར་ཞི་རྒྱས་ལ་སོགས་པའི་ལས་ཀྱིས་གདོད་
- 32 -



=
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ནས་ལྷུན་གྱིས་གྲུབ་པའི་དོན་དེ་བཙལ་བར་བྱས་ན་སྔར་བས་འགྲུབ་པར་འགྱུར་བ་
ཅི་ཡང་མེད་པས་ཕྲིན་ལས་བཙལ་དུ་མེད་པར་ལ་བཟླ་བར་གསུངས་སོ། །
བཞི་པ་ནི། ཐེག་པ་རེ་ལ་སྤང་རྟོགས་ཀྱི་ཡོན་ཏན་ཐམས་ཅད་གང་ལས་འབྱུང་བའི་
གནས་སུ་གྱུར་པའི་ས་རེ་ཡོད་པས་སོ་སོའི་བྱང་ཆུབ་ལམ་གྱི་ཡོན་ཏན་ཐམས་ཅད་ཀྱི་
གཞི་རྟེན་བྱེད་པར་འདོད་ན་ཡང་། རྫོགས་པ་ཆེན་པོ་གཞི་དབྱིངས་འདུས་མ་བྱས་པ་
རིག་པ་བྱང་ཆུབ་སེམས་ཀྱི་ས་གཅིག་ལ་དུས་གསུམ་དུ་གཤེགས་བྱོན་འབྱོན་འགྱུར་
གྱི་སངས་རྒྱས་ཐམས་ཅད་དང་། རྒྱལ་བ་སྐུ་གསུམ་གྱི་སྟོན་པ་ཐམས་ཅད་དགོངས་
ཀློང་དབྱེར་མེད་གཅིག་གི་ངང་དུ་བཞུགས་པ་དང༌། ཁམས་གསུམ་དང་རྒྱུད་དྲུག་གི་
སེམས་ཅན་མ་ལུས་པ་དང་སྣང་སྲིད་སྣོད་བཅུད་ཀྱིས་བསྡུས་པའི་ཆོས་སོ་ཅོག་ཐམས་
ཅད་དབྱེར་མེད་མཉམ་རྫོགས་ཆེན་པོ་གཅིག་ཏུ་གནས་པའི་ཕྱིར་ན་ས་ལ་སྦྱངས་ཤིང་
བགྲོད་དུ་མེད་པར་གསུངས་སོ། །ལྔ་པ་ནི། གཞན་ཡང་ངེས་ཐོབ་ཀྱི་ཐེག་པ་རེ་ལ་
ཆོས་རྣམས་ཀྱི་གནས་ལུགས་རང་རང་གིས་གཏན་ལ་འབེབ་ཚུལ་གྱི་རྟོགས་ཤིང་བསྒོམ་
པར་བྱ་བའི་ཆོས་ཉིད་ཀྱི་དོན་ལ་བཞེད་ཚུལ་མི་འདྲ་བ་ཐ་དད་པ་རེ་ཡོད་ཀྱང་། རྫོགས་
པ་ཆེན་པོ་ཆོས་ཐམས་ཅད་ཆོས་ཉིད་བྱང་ཆུབ་སེམས་ཀྱི་རྩལ་སྣང་འགག་མེད་ཀྱི་རོལ་
བ་ཙམ་ཡིན་པའི་ཕྱིར་ན་སྙིང་པོ་བྱང་ཆུབ་ཀྱི་སེམས་ལས་མ་གཏོགས་པ་ཡི་འཁོར་
འདས་ཀྱི་ཆོས་གང་ཡང་མེད་པས་ཐེག་པའི་འདོད་ཚུལ་མི་འདྲ་བའི་ཆོས་ཉིད་ཀྱི་དོན་
གསུངས་པ་ཀུན་ཀྱང་བྱང་ཆུབ་ཀྱི་སེམས་ལས་གཞན་དུ་མེད་ལ་བྱང་ཆུབ་ཀྱི་སེམས་
ནི་ཏིང་འཛིན་དམིགས་པའི་སྤྱོད་ཡུལ་ཀུན་ལས་འདས་པ་ཡིན་པས་ན་ཆོས་ཉིད་བསྒོམ་
དུ་མེད་པར་གསུངས་པ་ཡིན་ནོ། །
གསུམ་པ་ནི། གོང་དུ་བཤད་པའི་རྒྱུ་མཚན་དེ་ལྟ་བུའི་ཕྱིར་ན་རྫོགས་པ་ཆེན་པོའི་
གཞུང་ལས་བསྟན་པའི་ཆོས་ཐམས་ཅད་ཀྱི་གནས་ལུགས་ཆོས་ཉིད་རང་བྱུང་གི་ཡེ་
ཤེས་ནི་ལྟ་བ་བསྒོམ་པ་དང་དམ་ཚིག་བསྲུང་བ་དང་ཕྲིན་ལས་བསྒྲུབ་པ་ལ་སོགས་
- 33.



ལེའུ་སོ་དགུ་བ།
པའི་གཟུང་བའི་ཡུལ་གང་ལའང་རྟོག་པར་མི་བྱེད་དེ། ཅིས་ཕྱིར་ན་ནང་འཛིན་པའི་
སེམས་ཀྱི་སྤྲོས་པ་ཐམས་ཅད་ངང་གིས་ཞི་བའི་མི་རྟོག་མཉམ་པ་ཆེན་པོ་གཟུང་འཛིན་
ལས་རླུང་གི་གཡོ་བས་མི་བསྐྱོད་པའི་རང་བྱུང་འདུས་མ་བྱས་པའི་ཡེ་ཤེས་ཡིན་པས་
ཐེག་པ་འོག་མའི་ས་ལམ་སྦྱངས་བགྲོད་སོགས་ལ་ལྟོས་པའི་གནས་འགྱུར་གྱི་ཡེ་ཤེས་
ལས་ཁྱད་པར་དུ་འཕགས་པ་ཡིན་པས་སོ། །ཞེས་གསུངས་སོ། །བང་མཛོད་འཕྲུལ་
ལྡེ་ལས། རྫོགས་ཆེན་རང་བྱུང་ཡེ་ཤེས་དང་། །ཐེག་དམན་གནས་འགྱུར་ཡེ་ཤེས་
གཉིས། །མི་མཐུན་ཁྱད་པར་ཤིན་ཏུ་ཆེ། །ཞེས་གསུངས་པ་ལྟར་རོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལྟ་སྤྱོད་ཀྱི་གོལ་སྒྲིབ་
བསྟན་པའི་ལེའུ་སྟེ་སུམ་ཅུ་རྩ་བརྒྱད་པའི་འགྲེལ་བའོ།། །་ ་
དོན་དགུ་བ་སེམས་ཉིད་རང་བྱུང་གི་ཡེ་ཤེས་ཡེ་ནས་དག་པའི་སྙིང་པོ་མ་བྱས་ལྷུན་
གྱིས་གྲུབ་པའི་ལེའུ་སོ་དགུ་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་
ནི༑ དེ་ལྟར་ཐེག་པ་འོག་མའི་ལྟ་སྤྱོད་ཐམས་ཅད་ཨ་ཏིའི་གོལ་སྒྲིབ་ཏུ་བསྟན་པའི་
རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་བོ་དེས་ཉིད་ཀྱི་རང་བཞིན་རིག་པ་
བྱང་ཆུབ་སེམས་ཀྱིས་སངས་རྒྱས་ནས་སེམས་ཅན་གྱི་བར་ཐམས་ཅད་ལ་ཏིལ་ལ་
མར་ལྟར་ཁྱབ་ཅིང་གོལ་ས་དང་སྒྲིབ་པ་མེད་པ་དུས་གསུམ་རྒྱལ་བའི་སྙིང་པོ་ཡིན་
པ་འདི་གསུངས་སོ། །གཉིས་པ་རྒྱས་པར་བཤད་པ་ལ་གསུམ་སྟེ། སྙིང་པོའི་རང་
བཞིན་བསྟན་པ་དང་། རྒྱལ་བའི་རྒྱུ་མཚན་དགོད་པ་དང་། །དེ་གཉིས་ཀའི་དོན་བསྡུ་
བའོ། །དང་པོ་ལ་གཉིས་ཏེ། ཀུན་གྱི་སྙིང་པོ་ཡིན་ཚུལ་མདོར་བསྟན་པ་དང་། རྒྱས་
པར་བཤད་པའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་ཀུན་
བྱེད་རྒྱལ་པོ་ང་ནི་འཁོར་འདས་ཀྱི་ཆོས་ཀུན་གྱི་གནས་ལུགས་གདོད་མའི་གཞི་དབྱིངས་
རིག་པ་བྱང་ཆུབ་ཀྱི་སེམས་ཡིན་པ་དེས་ན་ཆོས་རྣམས་ཀུན་གྱི་འབྱུང་གནས་སུ་གྱུར་
པའི་སྙིང་པོར་བཤད་པ་ཡིན་ཏེ། དེ་ཡང་གོང་གི་སྙིང་པོ་ཡིན་ཞེ་ན་རྒྱལ་བ་སྐུ་གསུམ་
34-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གྱི་སྟོན་པ་རྣམ་པ་གསུམ་དང་། དུས་གསུམ་གྱི་སངས་རྒྱས་གང་ཞིག་དབྱིངས་དག་
མཉམ་བདེ་བ་ཆེན་པོ་ཆོས་དབྱིངས་བྱང་ཆུབ་སེམས་ཀྱི་ཀློང་ན་དགོངས་ཀློང་དབྱེར་
མེད་ཆེན་པོར་བཞུགས་པ་རྣམས་དང་། འདོད་གཟུགས་གཟུགས་མེད་ཀྱི་ཁམས་
གསུམ་ན་གནས་པའི་སེམས་ཅན་ཐམས་ཅད་དང་། སྣང་ཞིང་སྲིད་པས་བསྡུས་པའི་
སྣོད་བཅུད་ཀྱི་དངོས་པོ་ཐམས་ཅད་ལ་གང་ལས་འབྱུང་བའི་སྙིང་པོ་ནི་ཀུན་བྱེད་བྱང་
ཆུབ་ཀྱི་སེམས་ང་ལས་གཞན་དུ་མེད་དོ་ཞེས་སོ། །གཉིས་པ་ལ་ལྔ་སྟེ། སྐུ་གསུམ་སྟོན་
པ༑ དུས་གསུམ་སངས་རྒྱས། རིག་པ་འཛིན་པ། ཁམས་གསུམ་སེམས་ཅན། སྣང་
སྲིད་སྣོད་བཅུད་ཀུན་གྱི་སྙིང་པོ་ཡིན་ཚུལ་རྒྱས་པར་བཤད་པའོ། །དང་པོ་ནི། དེ་ལ་
སྣང་སྲིད་འཁོར་འདས་ཀྱི་ཆོས་ཀུན་འབྱུང་བའི་སྙིང་པོ་ཡིན་ཚུལ་དེ་ཡང་ཇི་ལྟ་བུ་ཞེ་
ན༑ འདི་ལྟར་ཀུན་བྱེད་བྱང་ཆུབ་སེམས་ཀྱི་རང་བཞིན་ཀ་དག་སྤྲོས་པ་དང་བྲལ་བའི་
མི་རྟོག་མཉམ་པ་ཆེན་པོ་དེ་ཉིད་ལས་གདོད་ནས་སྐྱེ་བ་མེད་པའི་རང་མདངས་ཀུན་
བཟང་ཆོས་ཀྱི་སྐུ་ཉིད་མངོན་དུ་བྱུང་ཞིང་སྣང་བ་དང་། རིག་པ་བྱང་ཆུབ་ཀྱི་སེམས་
རང་གི་ངོ་བོ་འོད་གསལ་ལྷུན་གྲུབ་འགགས་པ་མེད་པ་དེ་ཉིད་ལས་འདོད་པའི་ཡོན་
ཏན་རྣམ་པ་ལྔ་ལ་མ་སྤང་རྒྱན་གྱི་རོལ་བར་ལོངས་སྤྱོད་པའི་བདག་ཉིད་ཅན་ལོངས་
སྤྱོད་རྫོགས་པའི་སྐུ་ཉིད་བྱུང་ལ། གསལ་སྟོང་གཉིས་སུ་མེད་པ་ཐུགས་རྗེ་འགག་པ་
མེད་པའི་བྱང་ཆུབ་ཆེན་པོ་ཡི་རྩལ་ལས་གདུལ་བྱ་གང་ལ་མཚན་དང་སྐུ་ཡི་རྣམ་འགྱུར་
སོགས་ཚུལ་ཅི་ལྟ་བུའི་འདུལ་བའི་རྣམ་པར་སྤྲུལ་བས་འགྲོ་བའི་དོན་རྣམས་འབད་
མེད་ལྷུན་གྲུབ་ཏུ་མཛད་པ་སྤྲུལ་པའི་སྐུ་རྣམས་བྱུང་བ་སྟེ་མདོར་ན་རྒྱལ་བ་སྐུ་གསུམ་
པོ་ཐམས་ཅད་ཀུན་བྱེད་བྱང་ཆུབ་སེམས་འདི་ལས་བྱུང་བ་ཡིན་ནོ། །
གཉིས་པ་ནི། དེ་བཞིན་ཏུ་དུས་གསུམ་དུ་བྱོན་པའི་སངས་རྒྱས་སྤང་རྟོགས་ཀྱི་ཡོན་
ཏན་མཐར་ཕྱིན་པའི་བདག་ཉིད་ཅན་དེ་ཐམས་ཅད་ཀྱང་སེམས་ཉིད་རང་བྱུང་གི་ཡེ་
ཤེས་གཟུང་འཛིན་གྱི་སྤྲོས་པ་ཀུན་དང་བྲལ་བའི་རང་བཞིན་དེ་ཇི་ལྟ་བབཞིན་དུ་རྟོགས་
་
- 35 -



ལེའུ་སོ་དགུ་བ།
པ་ལས་བྱུང་བ་དང་ཞེས་ཕྱིར་བསྟན་ནས། བྱེ་བྲག་ཏུ་སྔར་འདས་པ་ཡི་དུས་སུ་བྱོན་
པའི་སངས་རྒྱས་ཐམས་ཅད་ཀྱིས་ཀྱང་རིག་པ་རང་བྱུང་གི་ཡེ་ཤེས་སེམས་ཉིད་བདེ་
བ་ཆེན་པོ་དེ་ཉིད་ཡེ་ནས་མི་རྟོག་མཉམ་པ་ཉིད་ཀྱི་རང་བཞིན་ཡིན་པ་དེ་ཉིད་ཇི་ལྟ་
བར་རྟོགས་ནས་སྔར་འདས་པའི་དུས་སུ་སངས་རྒྱས་ཤིང་ད་ལྟར་མི་རྟོགས་སྤྲོས་པ་
དང་བྲལ་བའི་ངང་ལ་བཞུགས་པ་ཡིན་ལ། དེ་བཞིན་དུ་ད་ལྟར་ཕྱོགས་བཅུའི་ཞིང་
ན་སྐུ་འཚོ་ཞིང་གཞེས་ཏེ་མངོན་སུམ་དུ་བཞུགས་ནས་ཆོས་ཀྱི་འཁོར་ལོ་བསྐོར་བར་
མཛད་པའི་སངས་རྒྱས་རྣམ་ཀྱང་རང་བྱུང་ཡེ་ཤེས་ཆོས་ཉིད་བྱང་ཆུབ་ཀྱི་སེམས་དེ་
ཉིད་དེ་ལྟར་རྟོགས་པོས་གཟུང་འཛིན་གྱི་སྤྲོས་པ་དབྱིངས་སུ་ནུབ་ནས་མངོན་པར་་་་
རྫོགས་པར་སངས་རྒྱས་ཏེ་གང་དུའང་རྣམ་པར་མི་རྟོག་པས་ནི་ཞེས་རྟོག་མེད་ལྷུན་
གྲུབ་ཡིད་བཞིན་ནོར་བུའི་ཚུལ་གྱིས་འགྲོ་བའི་དོན་མཛད་པ་དང་། སླད་ནས་དེ་མ་
འོངས་པ་ན་བྱོན་ནས་ཆོས་ཀྱི་འཁོར་ལོ་བསྐོར་བར་མཛད་པའི་སངས་རྒྱས་རྣམས་
ཀྱང་ཀུན་བྱེད་བྱང་ཆུབ་སེམས་ཀྱི་ངོ་བོ་རིག་པ་རང་བྱུང་གི་ཡེ་ཤེས་དེ་ཉིད་རྣམ་པར་
མི་རྟོག་པ་ཡི་ངོ་བོ་ཡིན་པས་མ་བཅོས་རྣལ་དུ་འཇོག་པར་ལུང་བསྟན་པ་བཞིན་ཏུ་
མངོན་དུ་རྟོགས་ནས་འགྲོ་བའི་དོན་ལ་འབྱུང་བར་ངེས་པས་ན་དུས་གསུམ་དུ་བྱོན་
པའི་སངས་རྒྱས་རྣམས་གང་ལས་འབྱུང་བའི་གནས་སུ་གྱུར་པ་ཡང་བྱང་ཆུབ་ཀྱི་སེམས་
འདི་ཉིད་ཡིན་པར་གསུངས་སྟེ། རིན་ཆེན་འཁོར་ལོ་བརྩེགས་པའི་རྒྱུད་ལས། འཇིག་
རྟེན་ཀྱི་ཁམས་ན་ཡང་དག་པར་རྫོག་པའི་སངས་རྒྱས་འདས་པ་དང་མ་བྱུང་བ་དང་ད་
ལྟར་བཞུགས་པ་ཐམས་ཅད་རིག་པའི་རྩལ་ལས་མ་བྱུང་བའི་ཆོས་སྐད་ཅིག་ཙམ་ཡང་
མེད་པས། རིག་པ་གཅིག་པུར་འདུས་པ་ནི་ཉི་མའི་ཟེར་བཞིན་ནོ། །ཞེས་གསུངས་
པ་བཞིན་ནོ། །
གསུམ་པ་ནི། གཞན་ཡང་རྡོ་རྗེ་ཐེག་པའི་ལམ་ལ་བརྟེན་ནས་རང་བྱུང་རིག་པའི་ཡེ་
ཤེས་མི་འབྲལ་བར་འཛིན་པའི་རིག་པ་འཛིན་པ་རྣམས་དང་ནི། དང་པོ་རབ་ཏུ་དགའ་
- 36 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་ལ་སོགས་པའི་ས་བཅུ་ལ་གནས་པ་ཡི་རྒྱལ་སྲས་བྱང་ཆུབ་སེམས་དཔའ་རྣམས་
ཀྱིས་ཀྱང་རིག་པ་རང་བྱུང་གི་ཡེ་ཤེས་སྙིང་པོ་བྱང་ཆུབ་ཀྱི་སེམས་དེ་ལ་ནི་བལྟས་ཤིང་
བརྟགས་པས་ཡོད་མེད་རྟག་ཆད་ལ་སོགས་པ་མཐའི་གང་དུའང་མཐོང་བ་མ་ཡིན་པར་
མི་རྟོག་མཉམ་པ་ཉིད་ལ་གནས་པར་གྱུར་ན་རང་གི་སེམས་ཉིད་སྙིང་པོ་རང་བྱུང་གི་
ཡེ་ཤེས་དེ་རུ་འཕྲད་པ་ཡིན་ལ་དེ་ལས་གཞན་ན་ཆོས་ཉིད་སྙིང་པོའི་ཡེ་ཤེས་ཞིག་བཙལ་
དུ་མེད་ཅིང་དེ་ཉིད་ཅི་རིག་པར་རྟོག་པ་ལས་རིག་འཛིན་དང་བྱང་ཆུབ་སེམས་དཔའ་
རྣམས་འབྱུང་བར་གསུངས་པའོ། །བཞི་བ་ནི། དེ་ལྟར་སྙིང་པོ་བྱང་ཆུབ་ཀྱི་སེམས་འདི་
ཉིད་སངས་རྒྱས་དང་བྱང་སེམས་རྣམས་ཀྱི་འབྱུང་གནས་ཡིན་པར་མ་ཟད། འདི་ལྟར་
ཁམས་གསུམ་གྱི་སེམས་ཅན་ཐམས་ཅད་ཀྱི་རྒྱུད་ལ་ཡང་རང་བྱུང་གི་ཡེ་ཤེས་འདི་ཉིད་
བཀག་པ་མེད་པར་ཡེ་ནས་གནས་པས། ནང་གི་དབང་པོ་ལྔ་དང་ཕྱིའི་ཡུལ་ལྔ་ལ་
བརྟེན་ནས་སྐྱེས་པ་ལྟར་སྣང་བའི་ཤེས་པ་ཕྱི་ནང་སྣོད་བཅུད་ཀྱི་སྣང་བ་ཐམས་ཅད་
རིག་ཤིང་གསལ་པ་ཡི་ངོ་བོ་དགག་སྒྲུབ་བླང་དོར་གང་གིས་ཀྱང་མ་བཅོས་པ་ཡི་རང་
བཞིན་འདི་ཉིད་ཀུན་བྱེད་བྱང་ཆུབ་ཀྱི་སེམས་དེ་ཁོ་ན་ཉིད་ཆོས་རྣམས་ཀྱི་སྙིང་པོ་ཡང་
དག་པ་ཡིན་པར་བཤད་པ་སྟེ། དེ་ཉིད་ལས། སྣང་བ་རྒྱ་ཡན་ལ་སེམས་ཀྱི་མེ་ལོང་
རང་གསལ་ཡང་སེམས་ཉིད་རིན་པོ་ཆེའི་སྒྲོན་མ་རང་གསལ་བས་རང་ལ་ངོ་བོ་ཉིད་
ཀྱི་རྒྱུར་རྫོགས་ཤིང་ཡེ་ཤེས་ཀྱི་སྣང་བར་ལྷག་གེར་འདུག་པའོ། སེམས་ཉིད་རིན་པོ་
ཆེ་ལྟ་བུའི་དོན་རྟོགས་ན་མེ་ལོང་གསལ་བ་བྱི་དོར་བྱས་ཏེ་གཡའ་དག་པའི་རང་བཞིན་
དུ་སྣང་བ་ལྟར་རང་བཞིན་གྱིས་རྣམ་པར་དག་པ་ལ་སྣང་བ་ཀུན་མཁྱེན་དུ་རང་ཤར་
བས་ཐམས་ཅད་མཁྱེན་པའི་ཡེ་ཤེས་ཁོ་ནའོ། །ཞེས་པ་ལྟར་རོ། །
ལྔ་པ་ནི། མདོར་ན་སྣང་སྲིད་སྣོད་བཅུད་ཀྱིས་བསྡུས་པའི་ཆོས་འདི་དག་ཐམས་ཅད་
ཀུན་ཀྱང་སྟོན་པ་ཀུན་བྱེད་རྒྱལ་པོ་སེམཾས་ཉིད་རང་བྱུང་གི་ཡེ་ཤེས་ང་ཡིས་སྐྱེ་མེད་ཀྱི་
ཀློང་ནས་འགག་མེད་ཀྱི་རོལ་རྩལ་དུ་མ་བསྐྱེད་པ་གཅིག་ཀྱང་མེད་ལ། འཁོར་འདས་
- 37.



ལེའུ་སོ་དགུ་བ།
དང་སྣང་སྲིད་ཀྱི་ཆོས་རྣམས་མ་ལུས་པ་ཀུན་རྒྱུ་སྙིང་པོ་རང་བྱུང་གི་ཡེ་ཤེས་ཀུན་བྱེད་
བྱང་ཆུབ་ཀྱི་སེམས་ང་ལས་མ་བྱུང་བའང་གཅིག་ཀྱང་མེད་པ་དེས་ན་ཀུན་བྱེད་རྒྱལ་
པོ་ང་ནི་ཆོས་རྣམས་མ་ལུས་པ་ཀུན་གྱི་སྙིང་པོར་བཤད་པ་ཡིན་ནོ། །དེ་ཉིད་ལས། སྣང་
བ་དང་མི་སྣང་བའི་ཆོས་ཐམས་ཅད་ཀྱང་རིག་པའི་ཀློང་ཆེན་པོར་ཕེབས་ན། མཉམ་
པ་ཉིད་རང་རིག་པའི་ཀློང་ལམ་ཆེན་པོ་ལས་མ་བྱུང་པའི་ཆོས་ནི་གང་ཡང་མེད་པ་ལ།
སེམས་ཀྱི་སྣང་ཚུལ་བསམ་གྱིས་མི་ཁྱབ་པ་ཡང་། རིག་པ་ཉིད་ཀྱི་རྩལ་ལས་བྱུང་ཞིང་
གཞན་མེད་དེ། བདེ་བར་གཤེགས་པའི་རིགས་ཐམས་ཅད་དང་། རིགས་ལྔར་གྱུར་
བའི་སངས་རྒྱས་དང་། ཡབ་ཡུམ་སྲས་དང་བཅས་པའི་འཁོར་ཕུན་སུམ་ཚོགས་པ་ཡང་།
རང་གི་རིག་པའི་རྩལ་དང་དེ་རུ་བྱུང་བ་ལས་གཞན་མེད་དོ། །ཞེས་གསུངས་པ་བཞིན་
ནོ༑ ༑གཉིས་པ་རྒྱལ་བའི་རྒྱུ་མཚན་དགོད་པ་ལ་གཉིས་ཏེ། དམ་བཅའ་བཞག་པ་
དང༌། གཏན་ཚིགས་དགོད་པའོ། །དང་པོ་ནི། འདི་ལྟར་སྟོན་པ་ཀུན་བྱེད་རྒྱལ་པོ་རིག་
པ་བྱང་ཆུབ་ཀྱི་སེམས་མ་བཅོས་ལྷུན་གྲུབ་ཆེན་པོའི་རང་བཞིན་དུ་གནས་པ་ང་ནི་སྐུ་
གསུམ་གྱི་སྟོན་པ་ལ་སོགས་པ་ཆོས་རྣམས་ཀུན་ལས་ཁྱད་པར་དུ་འཕགས་པས་རྒྱལ་
བར་གྱུར་བ་སྟེ། དེ་ཡང་གང་ལས་རྒྱལ་ན་སྤྱིར་སྲིད་ཞི་གཉིས་ཀྱི་ཁམས་ན་སྐུ་གསུམ་
གྱི་སྟོན་པ་རྣམས་ལས་ལྷག་པ་མེད་མོད། འོན་ཀྱང་དེ་དག་རྣམས་ལས་ཀྱང་སྟོན་པའི་
སྟོན་པ་རང་བྱུང་གཞི་ཡི་སངས་རྒྱས་ཀུན་བྱེད་བྱང་ཆུབ་ཀྱི་སེམས་ང་ནི་ཆེས་ཁྱད་པར་
དུ་འཕགས་པས་རྒྱལ་བར་གྱུར་པ་ཡིན་ལ། དེ་བཞིན་དུ་ཁམས་གསུམ་གྱི་འགྲོ་བ་
ཡོངས་ཀྱི་དཔལ་དུ་གྱུར་པའི་སངས་རྒྱས་དུས་གསུམ་དུ་བྱོན་པ་རྣམས་ལས་ཀྱང་སྟོན་
པ་ཀུན་བྱེད་ང་ཉིད་རྒྱལ་ལོ། །
གཞན་ཡང་སར་ཆུད་པ་དང་ས་ལ་གནས་པ་དང་སར་སྨིན་པའི་རིག་པ་འཛིན་པ་
རྣམས་དང་། ཡོན་ཏན་བརྒྱད་ཕྲག་བཅུ་གཉིས་ལ་སོགས་པ་ལ་དབང་བསྒྱུར་བའི་ས་
བཅུའི་བྱང་ཆུབ་སེམས་དཔའ་རྣམས་དང༌། ཁམས་གསུམ་ན་གནས་པའི་སེམས་ཅན་
-38 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཐམས་ཅད་དང་སྣང་སྲིད་སྣོད་བཅུད་ཀྱིས་བསྡུས་པ་ཐམས་ཅད་ཀུན་གྱི་བྱེད་པ་པོ་
ཀུན་བྱེད་རྒྱལ་པོ་ང་ཉིད་ཡིན་པས་དེ་དག་ཀུན་ལས་རྒྱལ་བའང་ཡིན་ནོ་ཞེས་སོ། །
གཉིས་པ་གཏན་ཚིག་དགོད་པ་ལ་གཉིས་ཏེ། བྱང་ཆུབ་སེམས་ཀྱི་བསྟན་པ་བཀོད་
ཚུལ་མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། དེ་ལ་སྟོན་པ་ཀུན་
བྱེད་ང་ཉིད་གོང་དུ་བཤད་བའི་སྐུ་གསུམ་གྱི་སྟོན་པ་ལ་སོགས་པ་དེ་དག་ལས་རྒྱལ་
བ་ཡིན་པའི་རྒྱུ་མཚན་ཅིས་ཕྱིར་ཞེ་ན། སྟོན་པ་ཀུན་བྱེད་བྱང་ཆུབ་ཀྱི་སེམས་ང་ཡིས་
ནི་སྐུ་གསུམ་གྱི་སྟོན་པའི་བསྟན་པ་ཀུན་གྱི་སྔོན་རོལ་དུ་སྐུ་གསུམ་གྱི་སྟོན་པ་གང་གིས་
ཀྱང་འགོད་པར་མ་ནུས་པའི་བྱང་ཆུབ་སེམས་ཀྱི་ངོ་བོ་མ་བཅོས་ལྷུན་གྲུབ་ཆེན་པོའི་
བསྟན་པ་བཀོད་པའི་ཕྱིར་ཏེ། དེ་ལྟ་བུའི་བསྟན་པ་ཐམས་ཅད་ཀྱི་འཕྲོ་གཞིར་གྱུར་
པའི་སྙིང་པོ་བྱང་ཆུབ་སེམས་ཀྱི་བསྟན་པ་མ་བཅོས་ལྷུན་གྱིས་གྲུབ་པའི་རང་བཞིན་
ཅན་འདི་ནི་སྐུ་གསུམ་གྱི་སྟོན་པ་ཀུན་གྱིས་དགོད་པར་མི་ནུས་ཏེ། བླང་དོར་རྩོལ་
སྒྲུབ་ཅན་གྱི་བསྟན་པ་ཁོ་ན་ལས་མེད་པ་དེ་ཉིད་ཀྱི་ཕྱིར་ན་དེ་དག་ཀུན་ལས་ཀུན་བྱེད་
ང་ཉིད་རྒྱལ་ཞིང་ཁྱད་པར་དུ་འཕགས་པ་ཡིན་ནོ་ཞེས་སོ། །གཉིས་པ་རྒྱས་པར་བཤད་
པ་ལ་བདུན་སྟེ། ཆོས་ལ་བྱར་མེད་པ། ལྟ་བ་བསྒོམ་དུ་མེད་པ། དམ་ཚིག་བསྲུང་དུ་
མེད་པ། ཕྲིན་ལས་བཙལ་དུ་མེད་པ། ས་ལ་སྦྱང་དུ་མེད་པ། ལམ་ལ་བགྲོད་དུ་མེད་
པ་ཆོས་ཉིད་བལྟར་མེད་པའི་བཀོད་ཚུལ་རྒྱས་པར་བཤད་པའོ། །དང་པོ་ནི། དེ་ལ་
སྟོན་པ་ཀུན་བྱེད་ཉིད་ཀྱིས་སྙིང་པོ་བྱང་ཆུབ་ཀྱི་སེམས་ཀྱི་བསྟན་པ་མ་བཙལ་ལྷུན་གྱིས་
གྲུབ་པའི་ཚུལ་དེ་ཡང་ཇི་ལྟར་དགོད་པ་ཡིན་ཅེ་ན། དང་པོ་འཇུག་པའི་སྒོ་ནི་ཉན་ཐོས་
པ་བདེན་པ་བཞིའི་སྒོ་ནས་འཇུག་པ་དང་། དེ་བཞིན་དུ་རང་རྒྱལ་རྟེན་འབྲེལ་གྱི་སྒོ་
ནས་འཇུག་པ་དང་། བྱང་ཆུབ་སེམས་དཔའ་བདེན་གཉིས་ཀྱི་སྒོ་ནས་དང་། བྱ་སྤྱོད་
གཉིས་དག་པ་གསུམ་དང་། རྣལ་འབྱོར་གྱི་རྒྱུད་དུ་མངོན་བྱང་ལྔའམ་མཚན་བཅས་
དང་མཚན་མེད་ཀྱི་སྒོ་ནས་དང་། མ་ཧཱ་ཡོ་ག་ཏིང་འཛིན་རྣམ་པ་གསུམ་དང་། ཨ་ནུ་
- 39 -



ལེའུ་སོ་དགུ་བ།
ཡོ་ག་དབྱིངས་དང་རིག་པ་དབྱེར་མེད་པའི་སྒོ་ནས་འཇུག་པ་ཡིན་ཀྱང་། ཨ་ཏི་ཡོ་ག་
དེ་ལྟ་བུའི་རྩོལ་སྒྲུབ་གང་ལའང་མི་ལྟོས་པར་རིག་པ་བྱང་ཆུབ་སེམས་ཀྱི་ཀློང་དུ་འཁོར་
འདས་ཀྱི་ཆོས་ཐམས་ཅད་མ་བཙལ་ལྷུན་གྲུབ་ཀྱི་ཚུལ་དུ་རྫོགས་ཤིང་ཡེ་ནས་སངས་
རྒྱས་པ་ཡིན་པས་ཆོས་རྣམས་ལ་རྩོལ་སྒྲུབ་ཀྱིས་བྱ་རུ་མེད་པར་རྟོགས་པའི་ཕྱིར་ན་
བླང་དོར་འབད་རྩོལ་གྱིས་བཙལ་བ་མེད་པའི་སྒོ་ནས་འཇུག་པ་ཡིན་ཏེ། ཅིས་ཕྱིར་
ན་བྱང་ཆུབ་ཀྱི་སེམས་ལས་གཞན་པའི་བྱ་རྩོལ་གྱིས་བསྒྲུབ་པར་བྱ་བའི་ཆོས་གང་ཡང་
མེད་པའི་ཕྱིར་རོ། ། །
གཉིས་པ་ནི། ཐེག་པ་གཞན་རྣམས་ཉན་ཐོས་པས་གང་ཟག་གི་བདག་མེད་པ་སྒོམ་
པ་ལ་སོགས་པ་ཐེག་པ་རང་རང་གིས་ཇི་ལྟར་གཏན་ལ་ཕབས་པའི་དོན་དེ་བསྒོམ་པར་
བྱེད་ཀྱང་། རྫོགས་པ་ཆེན་པོའི་སྐབས་སུ་རིག་པ་བྱང་ཆུབ་སེམས་ཀྱི་ཆོས་ཉིད་སྨྲ་
བསམ་བརྗོད་པ་དང་བྲལ་བས་བློའི་སྤྱོད་ཡུལ་ལས་འདས་པ་ལ་སེམས་ཀྱིས་དམིགས་
ཤིང་བསྒོམ་པའི་ཡུལ་དུ་གྲུབ་པ་མེད་པའི་ཕྱིར་ན་ཀུན་བྱེད་བྱང་ཆུབ་སེམཾས་ཀྱི་ལྟ་བ་
བསྒོམ་དུ་མེད་པ་རུ་བཀོད་པ་ཡིན་ནོ། །གསུམ་པ་ནི། ཉན་ཐོས་བས་ཉིས་བརྒྱ་ལྔ་
བཅུ་རྩ་གསུམ་གྱི་གདུལ་ཁྲིམས་བསྲུང་བ་སོགས་ཐེག་པ་རང་རང་གི་སྐབས་ནས་བླང་
དོར་འཇུག་ལྡོག་གི་གནས་ཇི་ལྟར་བསྟན་པ་ལས་མི་འདའ་བར་བསྲུང་བར་བྱེད་པ་
ཡིན་ཀྱང་། རྫོགས་པ་ཆེན་པོའི་སྐབས་སུ་གཟུང་འཛིན་གྱི་རྣམ་པར་རྟོག་པ་ཐམས་
ཅད་ཀྱི་ཡུལ་ལས་འདས་པའི་ཆོས་ཉིད་བྱང་ཆུབ་ཀྱི་སེམས་ལ་བསྲུང་དང་མི་བསྲུང་
གི་དབྱེ་བ་མེད་པས་དམ་ཚིག་བསྲུང་དུ་མེད་པས་ཡེ་བསྲུང་འདའ་བ་མེད་པ་རུ་དགོད་
པ་ཡིན་ནོ། །བཞི་བ་ནི། ཉན་ཐོས་པས་དགེ་བཅུ་རང་གི་དོན་དུ་སྤྱོད་པ་དང་རང་རྒྱལ་
གྱིས་དེའི་སྟེང་དུ་རྫུ་འཕྲུལ་ཡ་མ་ཟུང་གིས་གཞན་དོན་ཤས་ཙམ་མཛད་པ་སོགས་ཐེག་
པ་རང་རང་གི་བྱ་བའི་ཕྲིན་ལས་ལ་རྩོལ་བསྒྲུབ་ཀྱི་སྒོ་ནས་འཇུག་ན་ཡང་། རྫོགས་
ཆེན་གྱིས་ཆོས་ཉིད་བྱང་ཆུབ་ཀྱི་སེམས་མ་མཛད་པའི་ཕྲིན་ལས་ཐམས་ཅད་ཡེ་ནས་
• 40 -



--
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མ་བཙལ་ལྷུན་གྱིས་གྲུབ་པ་ཡིན་པས་ན། ཕྲིན་ལས་བཙལ་དུ་མེད་པ་རུ་བཀོད་པ་
ཡིན་ནོ། །
ལྔ་བ་ནི། ཐེག་པ་འོག་མ་རྣམས་རང་རང་གི་གཞུང་ནས་བསྟན་པའི་དམན་ལམ་ས་
བརྒྱད་ལ་སོགས་པ་ལྟ་བུ་རིམ་གྱིས་སྦྱོང་ཞིང་བགྲོད་པར་བྱེད་པ་ལ། རྫོགས་པ་ཆེན་
པོའི་ཆོས་ཉིད་བྱང་ཆུབ་སེམས་ཀྱི་ས་གཅིག་ལ་འགྲོ་བ་ཐམས་ཅད་ཀུན་ཡེ་ནས་གནས་
ཟིན་པ་ཡིན་པས་དེ་ལས་གཞན་དུ་ས་ལ་སྦྱང་དུ་མེད་པ་རུ་བཀོད་པ་ཡིན་ནོ། །དྲུག་
པ་ནི། ཐེག་པ་འོག་མ་རྣམས་ཀྱི་རང་རང་གི་སྐབས་ནས་བསྟན་པའི་ལམ་ལྔ་རིམ་གྱིས་
བགྲོད་པར་བྱེད་པ་ཡིན་ན་ཡང་། ཀུན་བྱེད་བྱང་ཆུབ་ཀྱི་སེམས་ནི་ལམ་ཐམས་ཅད་
ཀྱི་ས་གང་དུ་བགྲོད་པར་བྱེད་པའི་གནས་མཐར་ཐུག་པ་ཡིན་ཞིང་། དེ་ལྟ་བུའི་སེམས་
ཉིད་ཀྱི་གནས་ལུགས་གདོད་ནས་འགྱུར་བ་མེད་པ་མ་བཅོས་ཡེ་ཤེས་བླ་མའི་ས་ལ་
གསར་དུ་བགྲོད་པ་མེད་པར་ཡེ་ནས་གནས་ཟིན་པ་ཡིན་པས་རྫོགས་པ་ཆེན་པོའི་ལམ་
ལ་བགྲོད་དུ་མེད་པ་རུ་བསྟན་པ་ཡིན་ནོ། །
བདུན་པ་ནི། འོག་མའི་ཐེག་པ་གཞན་རྣམས་ཀྱིས་རང་རང་གི་ལུང་དང་རིག་པས་
གཏན་ལ་ཕབས་པའི་སོ་སོའི་བློ་ནུས་དང་མཐུན་པའི་ཆོས་ཉིད་ཀྱི་ལྟ་བའི་འདོད་ཚུལ་
མི་འདྲ་བ་རེ་ཡོད་པ་ཡིན་ན་ཡང་། རྫོགས་པ་ཆེན་པོས་ཆོས་རྣམས་ཀྱི་ཆོས་ཉིད་མ་
བཅོས་པ་རང་བྱུང་སྙིང་པོའི་ཡེ་ཤེས་ནི་ཀུན་བྱེད་བྱང་ཆུབ་ཀྱི་སེམས་ཉིད་ཡིན་པ་ལས་
གཞན་དུ་མེད་པས་ཆོས་ཉིད་འདི་ལས་གཞན་དུ་ལྟ་བ་ཞིག་ཚོལ་བར་མི་བྱེད་པས་མ་
བཙལ་ལྷུན་གྱིས་གྲུབ་པར་བཀོད་པ་ཡིན་ནོ་ཞེས་མདོར་ན་ཐེག་པ་འོག་མ་ཐམས་ཅད་
ཀྱི་འཇུག་སྒོ་དང་ལྟ་སྒོམ་སྤྱོད་པ་འབྲས་བུ་ཐམས་ཅད་ཀྱི་མཐར་ཐུག་པ་རྫོགས་པ་ཆེན་
པོའི་ཆོས་ཉིད་བྱང་ཆུབ་ཀྱི་སེམས་འདི་ཡིན་པས། བསྟན་པ་ཐམས་ཅད་ཀྱི་ནང་ནས་
ཀུན་བྱེད་བྱང་ཆུབ་སེམས་ཀྱི་བསྟན་པ་འདི་ཉིད་ཁྱད་དུ་འཕགས་པར་བསྟན་པ་སྟེ།
གཏིང་རྫོགས་ལས། ཆོས་ཀྱི་སྒོ་མོ་བརྒྱད་ཁྲི་བསམ་ཡས་དག །ཡོངས་བསྡུས་ཐེག་
-41-



ལེའུ་སོ་དགུ་བ།
དགུའི་ཆོས་སུ་བསྟན་པ་ཡང་། །རྫོགས་པ་ཆེན་པོའི་ཆོས་ཀྱི་མཐའ་རུ་ཐུག །དེ་ཕྱིར་
ངེས་པ་ཀུན་གྱི་རྩ་བ་ཡིན། །ཡེ་ཤེས་རྣམས་ལྔ་ལ་སོགས་མདོར་བསྡུས་པས། །རང་
བྱུང་ཡེ་ཤེས་ཆེན་པོར་འདུས་པའི་ཕྱིར། །རིག་པར་འདུས་པ་ཆོས་ཀུན་རྩ་བ་སྟེ། །རང་
རིག་ཡེ་ཤེས་མི་ཟད་ཆོས་སྐུར་ཐུག །ཡུལ་གྱི་བསྡུས་བའི་ཆོས་རྣམས་མ་ལུས་པ། །
ཡིན་མིན་བློ་ཡིས་བྱས་པའི་ཞེན་པ་ལ། །བདག་ལ་མཐར་ཐུག་ཡོད་པ་མཐའ་ཡིན་
ཀྱང་། །ངེས་དོན་ཆོས་ཉིད་ཟབ་མོ་མཐར་ཐུག་མཆོག །ཅེས་གསུངས་པ་བཞིན་ནོ། །
གསུམ་པ་དོན་བསྡུ་བ་ལ་གཉིས་ཏེ། །གཞི་གནས་ཀྱི་ཡེ་ཤེས་ངོས་བཟུང་བ་དང་། །
དེ་ཉིད་རྒྱལ་བའི་སྙིང་པོ་ཡིན་པར་བསྟན་པའོ། །དང་པོ་ནི། དེ་ལྟར་ཆོས་རྣམས་ཀུན་
གྱི་སྙིང་པོར་གྱུར་པའི་ཡེ་ཤེས་བྱ་རྩོལ་ཐམས་ཅད་དང་བྲལ་བ་དེ་གང་ཞེ་ན། དེ་ནི་
རྒྱུ་རྐྱེན་གང་ལ་མ་ལྟོས་པའི་རང་བྱུང་གི་ཡེ་ཤེས་ཡེ་ནས་འོད་གསལ་བ་རྟོག་མེད་ལྷུན་
གྱིས་གྲུབ་པའི་ངོ་བོ་གཞི་གནས་ཀྱི་ཡེ་ཤེས་དངོས་ཡིན་ཏེ། དེའི་ངང་ལས་འཕྲོས་པའི་
ཡུལ་ལ་རྟོག་ཅིང་དཔྱོད་པའི་རང་བཞིན་ཅན་རྩལ་ཤར་རོལ་བའི་ཡེ་ཤེས་དེ་ཉིད་མིན་
པར་གསུངས་ལ། དེས་ན་འདི་གཉིས་ཀྱི་ཁྱད་པར་ཀྱང་། ཆོས་དབྱིངས་རིན་པོ་ཆེའི་
མཛོད་ལས། འདི་ནི་གདོད་ནས་དག་པའི་བྱང་ཆུབ་སེམས། །དོན་དམ་དབྱིངས་ཀྱི་
ཆོས་ཉིད་བདེན་པ་ནི། །སྨྲ་བསམ་འདས་པས་ཤེས་རབ་ཕ་རོལ་ཕྱིན། །ངང་གིས་མི་
གཡོ་རང་བཞིན་འོད་གསལ་ཞིང་། །འགྱུ་འཕྲོའི་སྤྲོས་དང་ཡེ་ནས་བྲལ་བ་ལ། །ངོ་
བོ་ཞེས་བརྗོད་ཉི་མའི་སྙིང་པོ་འདྲ། །དེ་ཡི་རྩལ་ནི་འཆར་ཚུལ་མ་འགགས་པའི། །
རིག་པ་ཟང་ཐལ་རྟོག་དཔྱོད་གཉིས་དང་བྲལ། །སལ་གྱིས་གསལ་ཡང་གཟུང་འཛིན་
མེད་པ་ཡིན། །ཞེས་དང་། དེ་ཉིད་ཀྱི་འགྲེལ་བར། རང་བྱུང་གི་ཡེ་ཤེས་ནི་རིག་པ་སྟོང་
གསལ་སྤྲོས་པ་དང་བྲལ་བ་ཤེལ་གོང་དག་པ་ལྟ་བུ་ཡུལ་ལ་མི་དཔྱོད་པའི་ངོ་བོར་སྐྱེས་
པ་དེ་ཡིན་ལ། འཆར་གཞིའི་ཆར་གནས་ཀྱང་། རང་ངོ་ལ་ཤར་དང་མ་ཤར་མེད་པས་
རང་གསལ་དུ་ལྷག་གེ སྟོང་པར་ཟང་ངེ་། ཀ་དག་ཏུ་སངས་སེ་བ་འདི་ཡིན་ནོ། །
•42 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དེའི་ངང་ལས་སྣ་ཚོགས་སུ་ཤར་བའི་ཆ་དེ་གཟུང་འཛིན་གྱི་སྤྲོས་པ་སྟེ། ཤར་བ་དེའི་
རང་ངོ་རྗེན་སངས་སེ་བ་དེ་རིག་ཆ་ཡེ་ཤེས་སུ་གནས་པས། ཡུལ་ལ་རྟོག་པ་མ་ཡིན་
པས་རང་བྱུང་གི་ཡེ་ཤེས་ཞེས་བྱའོ། །ཞེས་དང་། འདི་ལྟར་རང་བྱུང་གི་ཡེ་ཤེས་ལས་
ཐུགས་རྗེའི་རྩལ་གཡོས་ཏེ། ཡུལ་ལ་ཤར་བའི་ཤེས་པ་དེ་ཉིད་ལ་རྩལ་ལས་ཤར་བའི་
རོལ་བ་ཞེས་བཤད་ཀྱི། རང་བྱུང་གི་ཡེ་ཤེས་མ་ཡིན་ཏེ། ཡུལ་ཡོད་མེད་ཀྱི་རྗེས་སུ་
བྱེད་པའི་ཕྱིར་དང་། ཐབས་ཀྱི་མ་ཟིན་ན་སྲིད་པར་འཇུག་པའི་ལས་དང་ཉོན་མོངས་
པ་འདུ་བྱེད་པའི་ཕྱིར་དང་། རྟོག་པ་དང་དཔྱོད་པའི་རང་བཞིན་འཁོར་བའི་རང་ངོ་
ལས་མ་འདས་པའི་ཕྱིར་རོ། །ཞེས་གསུངས་ལ། དེ་བཞིན་དུ་ཐུགས་རྗེའི་འཆར་གཞི་
མ་འགགས་པའི་རྩལ་དང་། གཟུང་འཛིན་གྱི་རྟོག་པ་གཉིས་ཀྱི་ཁྱད་པར་ཡང་དེ་ཉིད་
ལས། མེ་ལོང་དུ་གཟུང་བརྙན་ཚུར་སྣང་བ་ལྟར་ཡུལ་སྣང་རིག་པ་ལ་སྣང་དུས་ཤེས་པ་
རྗེན་སང་ངེ་བ་རྟོག་པར་མ་འཕྲོས་པ་དེ་ཐུགས་རྗེའི་འཆར་གཞི་རྩལ་ཞེས་བྱའོ། །དེ་
ངོ་མ་ཤེས་པ་ལས། ཡུལ་ཐོག་ཏུ་ཤེས་པ་ཕར་འཕྲོ་བ་ནི་གཟུང་འཛིན་གྱི་རྣམ་རྟོག་ཅེས་
བྱེ་སྟེ་ཞེས་སོགས་གསུངས་པ་ལྟར་ཤན་ཕྱེད་པར་བྱ་དགོས་ཀྱི་གཟུང་འཛིན་གྱི་རྟོག་
པ་ཙམ་ལ་སྟོང་བ་དང་སྣང་བ་དང་ཅིར་ཡང་འཆར་བ་གསུམ་ཕྱེས་ནས་དེ་ཉིད་རིག་པ་
སྐུ་གསུམ་གྱི་ངོ་བོར་རློམ་ནས་གཞན་ལ་དེ་ཉིད་ངོ་སྤྲོད་པ་དང་། རང་གི་ཉམས་བཞེས་
ཀྱང་དེ་ལ་མཛད་པ་ནི་ཅུང་ཟད་ནོར་པ་ཡིན་པ་འདྲའོ། །གཉིས་པ་ནི། གོང་དུ་བསྟན་
པའི་རྒྱུ་མཚན་དེ་ཉིད་ཀྱི་ཕྱིར་ན་གཞི་གནས་རང་བྱུང་གི་ཡེ་ཤེས་ཀུན་བྱེད་བྱང་ཆུབ་
ཀྱི་སེམས་ང་ནི། ཐེག་པ་འོག་མའི་ལྟ་སྤྱོད་དང་དམ་ཚིག་ཕྲིན་ལས་ས་ལམ་ལ་སོགས་
པ་ཀུན་ལས་ཁྱད་པར་དུ་འཕགས་ཤིང་རྒྱལ་བ་དང་། ཆོས་རྣམས་མ་ལུས་བ་ཀུན་བྱེད་
བའི་སྙིང་པོ་ཡིན་པའི་ཕྱིར་ན་རྒྱལ་བའི་སྙིང་བོ་རང་བྱུང་ཡེ་ཤེས་ཞེས་སུ་བཤད་པ་
ཡིན་ནོ། །ཅེས་གསུངས་སོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྒྱལ་བའི་སྙིང་པོའི་ལེའུ་
- 43-



ལེའུ་བཞི་བཅུ་པ།
སྟེ་སུམ་ཅུ་རྩ་དགུ་བའི་འགྲེལ་བའོ།། །།
དོན་བཅུ་བ་སེམས་ཉིད་རང་བྱུང་གི་ཡེ་ཤེས་ཡེ་ནས་སངས་རྒྱས་པས་འཁོར་འདས་
བྱ་བཙལ་ལས་འདས་པའི་ལེའུ་བཞི་བཅུ་བ་ལ་གཉིས་ཏེ་བསྟན་པ་དང་། བཤད་པའོ། །
དང་པོ་ནི། སེམས་ཉིད་རང་བྱུང་གི་ཡེ་ཤེས་དེ་ཉིད་ཆོས་རྣམས་ཐམས་ཅད་ཀུན་ལས་
རྒྱལ་བའི་སྙིང་པོ་ཡིན་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་
དེས་བྱང་ཆུབ་ཀྱི་སེམས་མ་བཅོས་དེ་བཞིན་ཉིད་ཀྱི་རང་བཞིན་དུ་གནས་པ་འདི་ཉིད་
ཡེ་ནས་སངས་རྒྱས་པ་ཡིན་པས་བྱ་བཙལ་ཐམས་ཅད་ལས་འདས་པ་ལ། ཐེག་པ་འོག་
མ་པ་རྣམས་ཀྱིས་སྤོང་འགོགས་སྦྱོངས་བ་ལ་སོགས་པ་བྱས་པས་འཁོར་བ་ཡིན་པའི་
ཕྱིར་ན། ཆོས་ཉིད་རང་བྱུང་གི་ཡེ་ཤེས་ལ་སྤང་བླང་གང་ཡང་མི་བྱེད་པར་མ་བཅོས་
རྣལ་མ་ཉིད་དུ་བཞག་པར་བསྟན་པ་འདི་གསུངས་སོ། །གཉིས་པ་རྒྱས་པར་བཤད་
པ་ལ་གསུམ་སྟེ། སེམས་ཉིད་རང་བྱུང་གི་ཡེ་ཤེས་ཡེ་ནས་སངས་རྒྱས་པས་འཁོར་བ་
དང་འཁོར་མཁན་གཉིས་སུ་མ་གྲུབ་པའི་ངོ་བོ་མདོར་བསྟན། བརྒལ་ལན་གྱི་ཚུལ་
གྱིས་རང་བཞིན་རྒྱས་པར་བཤད། དེ་བཞིན་ཉིད་ཀྱི་སེམས་ཉིད་ད་ལྟའི་རིག་པ་ལས་
གཞན་པ་མ་ཡིན་པས་དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་ཆོས་ཐམས་
ཅད་རྩོལ་སྒྲུབ་ལ་ལྟོས་པ་མེད་པར་སེམས་ཉིད་རང་བྱུང་གི་ཡེ་ཤེས་གཅིག་གི་བདག་
ཉིད་དུ་ཡེ་ནས་སངས་རྒྱས་པར་བསྟན་པའི་ཚུལ་འདི་ལེགས་པར་ཉོན་ཅིག དེ་ཡང་
ཇི་ལྟར་ཞེ་ན་སྟོན་པ་ཀུན་བྱེད་བདག་གི་བསྟན་པ་རིག་པ་བྱང་ཆུབ་སེམས་ཀྱི་ངོ་བོ་
ཡེ་ནས་བྱ་རྩོལ་བྲལ་བའི་རང་བཞིན་འདི་ལྟར་བཀོད་པས། དུས་གསུམ་གྱི་སངས་
རྒྱས་ཐམས་ཅད་དང་། གསང་སྔགས་ཀྱི་རིག་པ་འཛིན་པ་དང་། སར་གནས་ཀྱི་བྱང་
ཆུབ་སེམས་དཔའ་རྣམས་དང་། ཁམས་གསུམ་གྱི་སེམས་ཅན་མ་ལུས་ཤིང་ལུས་པ་
མེད་པ་ཐམས་ཅད་ཀུན་ལམ་ལ་རྩོལ་བ་དང་འབྲས་བུ་སྒྲུབ་པ་བྱེད་པའི་འབད་པ་གང་
ཡང་མ་བྱས་པར་ཡེ་ནས་སངས་རྒྱས་པའི་རང་བཞིན་དུ་ལུང་བསྟན་པས། ཀུན་བྱེད་
- 44 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཉིད་ཀྱི་འཁོར་གྱི་དང་པོ་སྟོན་པ་རྣམ་པ་གསུམ་གྱི་རྩོལ་ཞིང་སྒྲུབ་བར་བྱེད་པའི་རང་
བཞིན་ཅན་གྱི་ཕྱི་ནང་གསང་བའི་བསྟན་པ་གསུམ་མམ་རྩོལ་བཅས་ཀྱི་ཐེག་པ་བརྒྱད་
པོ་ཐམས་ཅད་རྫོགས་པ་ཆེན་པོའི་གོལ་ས་དང་སྒྲིབ་པ་ཡིན་པས་ཞེ་འདོད་ཀྱི་བཞག་
པའི་གྲུབ་མཐའ་དེ་ཀུན་རང་ཚུག་མི་ཐུབ་པར་ཞིག་པར་འགྱུར་རོ། །ཞེས་གསུངས་
སོ༑ ༑
གཉིས་པ་ལ་གཉིས་ཏེ། སེམས་ཉིད་ཡེ་ནས་སངས་རྒྱས་སུ་གྲུབ་ན་འཁོར་བར་སེམས་
ཅན་འཁོར་མི་རིག་པའི་རྒོལ་བ། དེ་ཉིད་མ་རྟོགས་པར་བྱ་བཙལ་གྱི་དོན་ལ་ཅི་ཙམ་
འབད་པ་དེ་ཙམ་དུ་འཁོར་བ་ལས་མ་འདས་པར་བསྟན་པའི་ལན་ནོ། །དང་པོ་ནི། དེ་
ལྟར་རྩོལ་སྒྲུབ་གང་ལ་ཡང་མ་ལྟོས་པར་སེམས་ཉིད་ཡེ་སངས་རྒྱས་པར་བསྟན་པ་དེ་
ནས་འཁོར་གྱི་གཙོ་བོ་སེམས་དཔའ་རྡོ་རྗེས་སླར་ཡང་ཐེ་ཚོམ་གྱི་དོན་ཞུས་པ་ནི་འདི་
ལྟར། ཀྱེ་སྟོན་པ་ཀུན་བྱེད་རྒྱལ་པོ་ལགས། ཁྱོད་ཀྱིས་བསྟན་པ་ནི་རིག་པ་བྱང་ཆུབ་
ཀྱི་སེམས་ཡིན་ཞིང༌། བྱང་ཆུབ་ཀྱི་སེམས་འདི་ནི་ཡོ་ནས་ལྷུན་གྱིས་གྲུབ་པའི་སངས་
རྒྱུས་སུ་སེམས་ཅན་ཐམས་ཅད་ཀྱི་རྒྱུད་ལ་རང་ཆས་ཉིད་དུ་ཡོད་པ་དེ་ལྟར་ན། ཁམས་
གསུམ་རྒྱུད་དྲུག་གི་གནས་ན་འཁོར་བའི་སེམས་ཅན་འདི་ཀུན་འབད་རྩོལ་ཅི་ལ་ཡང་
མི་ལྟོས་པར་ཡེ་ནས་མངོན་པར་སངས་རྒྱས་པ་ལགས་སམ། གལ་ཏེ་དེ་ལྟར་ཁམས་
གསུམ་གྱི་སེམས་ཅན་ཐམས་ཅད་མངོན་པར་རྫོགས་པར་སངས་རྒྱས་པ་ཡིན་ན་སྲིད་
པ་ཁམས་གསུམ་འཁོར་བའི་གནས་སུ་ཅི་སྟེ་འཁོར་བར་འགྱུར་ཏེ་འཁོར་མི་རིགས་
ལ། གལ་ཏེ་འཁོར་ན་སེམས་ཅན་དེ་དག་སངས་རྒྱས་མ་རྒྱས་པའམ། ཡང་ན་སངས་
རྒྱས་སླར་ཡང་འཁོར་བར་ལྟུང་བའི་སྐྱོན་དུ་མི་འགྱུར་རམ་ཞེས་ཞུས་སོ། །གཉིས་པ་
ལན་ལ་དྲུག་སྟེ། ཉན་ཐོས་ཀྱིས་སྤངས་བས་འཁོར་བར་བསྟན་པ། རང་རྒྱལ་གྱིས་
བཀག་པས་འཁོར་བར་བསྟན་པ། སེམས་དཔས་སྦྱང་བས་འཁོར་བར་བསྟན་པ། ཀྲི་
ལས་དག་པར་བལྟས་པས་འཁོར་བར་བསྟན་པ། ཡོ་ག་བས་བླང་དོར་བྱས་པས་འཁོར་
-45-



ལེའུ་བཞི་བཅུ་པ།
བར་བསྟན་པ། ནང་བས་ཆེད་དུ་བསྒྲུབ་པས་འཁོར་བར་བསྟོན་པའོ། །
དང་པོ་ནི། དེ་ལྟར་སེམས་དཔའ་རྡོ་རྗེས་མི་འཐད་པར་བརྒལ་བའི་ཚིག་ཞུས་པ་དེ་
ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་སེམས་དཔའ་རྡོ་རྗེ་ལ་སླར་ཡང་བརྒལཾ་
བའི་ལན་གསུངས་པ། ཀྱེ་སེམས་དཔའ་ཆེན་པོ་ཆོས་ཐམས་ཅད་བྱང་ཆུབ་སེམས་
ཀྱི་ངོ་བོར་ཡེ་ནས་སངས་རྒྱས་པ་ཡིན་ན་ཡང་ངོ་མ་ཤེས་པའི་དབང་གིས་འཁོར་བ་
ཡིན་པའི་ཚུལ་འདི་ཉོན་ཅིག དེ་ཡང་ཇི་ལྟར་ན་སྙིང་པོ་བྱང་ཆུབ་སེམས་ཀྱི་དབྱིངས་
ལས་བྱུང་བ་ཡི་ཇི་ལྟར་སྣང་ལྟར་སྣང་བའི་ཆོས་རྣམས་ཐམས་ཅད་ཀུ་ཆོས་ཉིད་དེ་
བཞིན་ཉིད་ཀྱི་དབྱིངས་ལས་རྩལ་སྣང་འགག་མེད་ཀྱི་ངོ་བོར་མངོན་དུ་བྱུང་བ་སྟེ། དེས་
ན་ཆོས་ཐམས་ཅད་ཆོས་ཉིད་དེ་བཞིན་ཉིད་དུ་གཅིག་པ་ཡི་རང་བཞིན་ཡིན་ཀྱང་ཆོས་
ཉིད་ཀྱི་རྩལ་ལས་སྣང་ཚུལ་ལ་གཟུགས་སྒྲ་ལ་སོགས་པ་ཡུལ་ནི་རྣམ་པ་ལྔ་རུ་སྣང་
ཞིང་། དེ་རེ་རེ་ལ་གཟུགས་མཛེས་པ་ལ་སོགས་པ་འདོད་ཅིང་ཡིད་དུ་འོང་བ་ལྔ་དང་།
གཟུགས་མི་སྡུག་བ་ལ་སོགས་པ་ལྟ་བུའི་མི་འདོད་ཅིང་ཡིད་དུ་མི་འོང་བ་ལྔ་དང་ནི།
དེ་གཉིས་ཀ་མ་ཡིན་པའི་བར་མ་ལུང་མ་བསྟན་ལྔ་སྟེ་ལྔ་ལྔ་ཡོད་པ་ཡུལ་དུ་བྱས་པ་ལས་
རྒྱུ་ཆགས་སྡང་གཏི་མུག་ལ་སོགས་པའི་ཉོན་མོངས་པ་རྣམས་སྐྱེ་ཞིང་དེའི་དབང་གིས་
སྲོག་གཅོད་པ་ལ་སོགས་པའི་ལས་བསགས་པའི་དབང་གིས། འབྲས་བུ་ཁམས་གསུམ་
འཁོར་བའི་སྡུག་བསྔལ་ཐམས་ཅད་སྐྱེ་འོ་ཟེར་ནས་ཉན་ཐོས་པ་རྣམས་ཀྱིས་ཆོས་ཉིད་
བྱང་ཆུབ་སེམས་ཀྱི་རང་བཞིན་ཡུལ་ལྔ་བོ་དེ་རང་སྣང་དུ་ངོ་མ་ཤེས་པའི་དབང་གིས་
སྤོང་བར་བྱེད་པ་ལ་བརྩོན་པས་རང་བྱུང་ཡེ་ཤེས་ཀྱི་སྣང་བ་དེ་བསྐལ་བ་གསུམ་གྱི་
བར་དུ་མི་སྤོང་བས་སམ་ཉན་ཐོས་རང་ལམ་གྱི་འབྲས་བུ་མི་ཐོབ་པས་ཁམས་གསུམ་
གྱི་གནས་སུ་འཁོར་བ་ཡིན་ནོ་ཞེས་གསུངས་པ་སྟེ། འདིར་མཉམ་མེད་ཀཐོག་པ་
ཆེན་པོའི་ཐེག་སྤྱིའི་འགྲེལ་བར། དང་པོ་བདེན་པ་བཞིའི་སྒོ་ནས་འཇུག་པ་ནས་མཐར་
སྲིད་པ་མ་ཟད་ཀྱི་བར་དུ་ཡུན་ཅི་ཙམ་ཐོག་ཞེ་ན། འཇིག་ཆགས་སྟོང་གནས་ཀྱི་བསྐལ་
- 46 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ཕྲན་བརྒྱད་ཅུ་གཅིག་ཏུ་སྡོམ་པ་ལ་བསྐལ་བ་ཆེན་པོ་གཅིག་གཟེར་རོ། །དབང་པོ་རབ་
ལ་དེ་འདྲ་བརྒྱ་དགོས་སོ། །སོགས་ཀྱི་སྒྲས་འབྲིང་ཉིས་བརྒྱ། དབང་པོ་ཐ་མ་ལ་སུམ་
བརྒྱའི་ཡུན་དུ་ཐོགས་པ་ཡིན་ནོ། །ཞེས་གསུངས་པ་སོགས་མདོ་དང་རྒྱུད་སྡེའི་དགོངས་
པ་མི་འདྲ་བ་ཡོད་ཀྱང་རྒྱུད་འདི་ལས་དེ་ལྟར་བསྐལ་བ་གསུམ་གྱི་ཡུན་དུ་ཐོགས་པར་
གསུངས་པའོ། །
གཉིས་པ་ནི། ངོ་བོ་ཡེ་ནས་ཐ་དད་མེད་པར་ཆོས་ཉིད་དེ་བཞིན་ཉིད་དུ་གཅིག་པ་ཡི་
རང་བཞིན་དུ་གནས་པའི་ཆོས་ཉིད་ཀྱི་རྩལ་སྣང་ཡུལ་ནི་རྣམ་པ་ལྔ་རུ་སྣང་བ་ལ་བློས་
བརྟགས་ཚུལ་གྱི་དབང་གིས་འདོད་པ་དང་མི་འདོད་པའི་དབྱེ་བས་ལྔ་ལྔར་སྣང་བ་
ལ༑ ང་དང་ང་ཡིར་འཛིན་པའི་མ་རིག་པའི་སྒོ་ནས་ལས་མངོན་པར་འདུ་བྱེད་པ་ལ་
སོགས་པ་རྟེན་འབྲེལ་ཡན་ལག་བཅུ་གཉིས་ལུགས་འབྱུང་གི་སྒོ་ནས་ཁམས་གསུམ་
འཁོར་བའི་གནས་སུ་སྐྱེ་བའི་རྒྱུ་ནི་འདི་རྣམས་གྱིས་བྱེད་པ་ཡིན་ནོ་ཟེར་ནས། རང་
རྒྱལ་གྱི་ཆོས་ཉིད་ཀྱི་ཡུལ་ལྔ་པོ་དེ་འགེག་པར་བྱེད་པའི་ཐབས་ལ་བརྩོན་པས། རང་
བྱུང་གི་ཡེ་ཤེས་ཀྱི་རང་རྩལ་འགགས་པ་མེད་པའི་སྣང་བ་དེ་བསྐལ་བ་དུ་མར་བསྒོམས་
ཀྱང་མི་ཁེགས་པས་ཁམས་གསུམ་གྱི་གནས་སུ་འཁོར་བ་ཡིན་པར་གསུངས་སོ། །
གསུམ་པ་ནི། འདི་ལྟར་ཆོས་ཉིད་དེ་བཞིན་ཉིད་ཀུན་བྱེད་བྱང་ཆུབ་སེམས་ཀྱི་རང་
བཞིན་དུ་གཅིག་པ་ཡི་ཆོས་ཉིད་ཀྱི་རྩལ་ཡུལ་ནི་རྣམ་པ་ལྔ་རུ་སྣང་བ་ལ། སེམས་ལ་
འདོད་པ་དང་མི་འདོད་པ་རྣམ་པ་ལྔ་རེ་ཡི་ཡུལ་དུ་བྱུང་བ་དེ་ཆགས་སོགས་ཉོན་མོངས་
པའི་འབྱུང་གནས་སུ་གྱུར་པ་ནི་འདོད་པའི་ཡུལ་ལྔ་པོ་འདི་ཉིད་ཡིན་ནོ་ཟེར་ནས།
མཚན་ཉིད་ཐེག་པ་ཆེན་པོ་བ་རྣམས་ཀྱིས་ཆོས་ཉིད་ཀྱི་རང་མདངས་སུ་ཤར་བའི་ཡུལ་
ལྔ་པོ་དེ་དབུ་མའི་གཏན་ཚིགས་ཆེན་པོ་རྣམས་ཀྱིས་སྐྱེ་མེད་དུ་གཏན་ལ་ཕབ་ནས་
ཆོས་ཉིད་སྟོང་པ་ཉིད་ཀྱི་ངང་དུ་སྦྱོང་པར་བྱེད་པས། དེ་ལྟ་བུའི་ལམ་གྱིས་རང་གི་སེམས་
ཉིད་རང་བྱུང་ཡེ་ཤེས་ཀྱི་སྣང་བ་དེ་བསྐལ་བ་གྲངས་མེད་གསུམ་ལ་སོགས་པ་ཡུན་
ཁ 47.



ལེའུ་བཞི་བཅུ་པ།
རིང་པོའི་བར་དུ་མི་སྦྱོང་བའམ་སྦྱོང་བར་མི་ནུས་པས་དེ་བར་དུ་སྲིད་པ་ཁམས་གསུམ་
གྱི་གནས་སུ་འཁོར་བར་གསུངས་བ་ཡིན་ནོ། །
བཞི་པ་ནི། སྙིང་པོ་བྱང་ཆུབ་སེམས་ཀྱི་ཆོས་ཉིད་གདོད་ནས་སྐྱེ་བ་མེད་པའི་ངང་ལས་
རྩལ་སྣང་འགགས་མེད་ཀྱི་རོལ་བར་མངོན་དུ་བྱུང་བ་ཡི་ཕྱི་ནས་སྣང་སྲིད་ཀྱི་ཆོས་
ཐམས་ཅད་ལ་བཟང་ངན་དང་བླང་དོར་དག་དང་མ་དག་ལ་སོགས་པའི་དབྱེ་བ་མེད་
པར། དབྱིངས་སྐྱེ་བ་མེད་པ་ཆོས་ཉིད་དེ་བཞིན་ཉིད་དུ་གཅིག་པ་ཡིན་ཀྱང་། འཆར་
ཚུལ་མ་འགགས་པ་ཡི་རོལ་བ་རུ་ཆོས་ཉིད་ཀྱི་ཡུལ་ནི་སྣང་ཚུལ་རྣམ་པ་ལྔ་རུ་སྣང་བ་
ལ་སེམས་ཅན་རྣམས་ཀྱིས་བློས་བརྟགས་ཚུལ་གྱི་དབང་གིས་འདོད་པ་དང་མི་འདོད་
པ་རྣམ་པ་ལྔ་ལྔ་བྱུང་བ་ལ། ཕྱི་རྒྱུད་འོག་མ་ཀྲི་ཡ་བས་འདི་དག་རང་མཚན་པར་སྤྱོད་
ན་འཆིང་བར་འགྱུར་བས་དག་པ་ལྷའི་རང་བཞིན་དུ་བྱིན་གྱིས་བརླབ་པའི་གནས་ཡིན་
ཏེ༑ དེ་ལྟར་བྱིན་གྱིས་བརླབས་པར་བྱས་ན་ནི་ནམ་ཞིག་ལྷའི་རང་བཞིན་དུ་འགྱུར་
དུ་རུང་བ་ཡིན་པའི་ཕྱིར་རོ་ཟེར་ནས། ཕྱི་ནང་གི་ཆོས་ཐམས་ཅད་སྔགས་དང་ཏིང་ངེ་
འཛིན་གྱིས་དག་པར་བྱིན་གྱིས་རློབ་པའི་ཐབས་ཀྱིས་ཆོས་ཉིད་ཀྱི་ཡུལ་ལྔ་བོ་དག་
པར་བྱེད་པའི་རྩོལ་སྒྲུབ་ལ་ཞེན་པས། སེམས་ཉིད་རང་བྱུང་ཡེ་ཤེས་ཀྱི་སྣང་བ་དེ་མི་
ཚེ་བདུན་གྱི་བར་དུ་བྱིན་གྱི་མི་རློབས་པས་ཁམས་གསུམ་འཁོར་བའི་གནས་སུ་འཁོར་
བ་ཡིན་ནོ། །ལྔ་བ་ནི། རིག་པ་བྱང་ཆུབ་སེམས་ཀྱི་རྩལ་ལས་བྱུང་བ་ཡི་སྣང་སྲིད་
སྣོད་བཅུད་ཀྱི་ཆོས་ཐམས་ཅད་དོན་ལ་ཆོས་ཉིད་ཀྱི་རང་མདངས་མངོན་དུ་ཕྱུང་བ་ཡི་
རང་བཞིན་ཡིན་པའི་ཕྱིར་ན། ཆོས་ཉིད་དེ་བཞིན་ཉིད་དུ་དབྱེར་མེད་པར་ཡེ་ཤེས་
གཅིག་གི་ངོ་བོར་གནས་པ་ཡིན་ཀྱང་དེ་ལས། འཆར་ཚུལ་ཅི་ཡང་མི་འགག་པའི་ཕྱིར་
ན་ཆོས་ཉིད་ཀྱི་རང་མདངས་སུ་ཤར་བའི་ཡུལ་དེ་སྣང་ཚུལ་ནི་རྣམ་པ་ལྔ་རུ་སྣང་བ་
ལས། དེ་དག་རེ་རེ་ལ་འདོད་པ་དང་མི་འདོད་པ་དང་བར་མའི་རྣམ་པ་ལྔ་ལྔ་ཡི་ཚུལ་
དུ་འབྱུང་ཞིང་སྣང་བ་སྟེ་དོན་ལ་ཆོས་ཉིད་བྱང་ཆུབ་སེམས་ཀྱི་རང་བཞིན་ལས་བཟང་
-48-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ངན་བླང་དོར་གྱི་ཡུལ་ཐ་དད་དུ་གྲུབ་པ་མེད་ཀྱང་། ཡོ་ག་བས་ཡུལ་དེ་དག་ལ་རྣམ་རྟོག་
རང་མཚན་པས་སྤྱད་ན་ལས་དགེ་སྡིག་གི་རྒྱུ་དང་མཐུན་པར་འཁོར་བའི་གནས་སུ་
མཐོ་རིས་དང་ངན་སོང་དུ་སྐྱེ་བའི་རྒྱུ་བྱེད་པས་མ་དག་པ་དང་མི་གཙང་བའི་དངོས་པོ་
རྣམས་དོར་ཞིང་དག་པ་དང་གཙང་བའི་དངོས་པོ་རྣམས་ནི་བླང་བྱའོ་ཟེར་ནས། ཆོས་
ཉིད་དེ་བཞིན་ཉིད་ཀྱི་རང་བཞིན་གཅིག་ལ་བླང་དོར་གྱི་ཡུལ་གཉིས་སུ་ལྟ་ཞིང་རྩོལ་
བར་བྱེད་པ་ནི།
སྤང་གཉེན་གཉིས་ཀ་རང་བྱུང་གི་ཡེ་ཤེས་གཅིག་གི་སྣང་བ་ཡིན་ཕྱིར། དཔེར་ན་མེ་
ཡི་མེ་གསོད་པར་མི་ནུས་པའམ་ཆུ་ཡི་ཆུ་བཀྲུ་བར་མི་ནུས་པ་ལྟར་དུ་རང་བྱུང་གི་ཡེ་
ཤེས་དེ་ཉིད་རང་གི་རྐྱེན་གྱིས་རང་ཉིད་དོར་ཞིང་སྤང་བར་བྱེད་མི་བཏུབ་ལ། དེ་ལྟར་
མི་གཏུང་བཞིན་དུ་དག་པ་ལྷའི་ཏིང་ངེ་འཛིན་བསྒོམ་པ་ལ་སོགས་པའི་སྒོ་ནས། མ་
དག་པའི་འཁོར་བའི་ཆོས་ཞིག་དོར་བར་རློམ་ནས་རྩོལ་བར་བྱེད་པ་དེ་ཡིས་སེམས་
ཉིད་བླང་དོར་མེད་པའི་གནས་ལུགས་མི་མཐོང་བར་སྒྲིབ་པར་བྱེད་པས་སྲིད་པ་ཁམས་
གསུམ་གྱི་གནས་སུ་འཁོར་བར་ཡིན་ནོ་ཞེས་སོ། །དྲུག་པ་ནི། སྙིང་པོ་བྱང་ཆུབ་སེམས་
ཀྱི་རྩལ་སྣང་འགགས་མེད་ལས་བྱུང་བ་ཡི་སྣང་སྲིད་སྣོད་བཅུད་ཀྱི་རོལ་བ་མངོན་དུ་
བྱུང་བའི་ཆོས་ཉིད་དེ་ཐམས་ཅད། མ་བཅོས་དེ་བཞིན་ཉིད་དུ་ཐ་དད་མེད་པར་གཅིག་
གི་རང་བཞིན་ཡིན་པ་ལས། ཆོས་ཉིད་ཡུལ་གྱི་རྣམ་པ་ནི་གཟུགས་སྒྲ་དྲི་རོ་ལ་སོགས་
པ་སྣང་ཚུལ་རྣམ་པ་ལྔ་རུ་སྣང་བ་སྟེ་མངོན་དུ་གསལ་བ་དེ་ལ་ཡང་ནང་གསེས་སུ་འདོད་
པ་དང་མི་འདོད་པ་ལ་སོགས་པ་ཡུལ་ལྔ་རེར་སྣང་བ་སྟེ་དེ་ཐམས་ཅད། མ་ཧཱ་དང་ཨ་
ནུ་གཉིས་ཀྱིས་ཡེ་ནས་རྒྱལ་བའི་སྐུ་གསུང་ཐུགས་སུ་མངོན་པར་སངས་རྒྱས་པའི་བདག་
ཉིད་དུ་ལྟ་བས་གཏན་ལ་ཕབ་ཅིང་ཤེས་པར་བྱས་ནས། འོན་ཀྱང་གནས་ཚུལ་ལ་དེ་
ལྟར་གྲུབ་ཀྱང་སྣང་ལ་གཟུང་འཛིན་རྣམ་རྟོག་གི་འཁྲུལ་བས་བསླད་ནས་དེ་ལྟར་སྣང་
མ་ནུས་པ་དེ་བསྐྱེད་རྫོགས་ཀྱི་ཐབས་ཟབ་མོ་ལ་བརྟེན་ནས་ཆོས་ཐམས་ཅད་ཡེ་ནས་
-49 -



ལེའུ་བཞི་བཅུ་པ།
སྐུ་གསུང་ཐུགས་སུ་གནས་པ་དེ་ད་གདོད་མངོན་དུ་བསྒྲུབ་པར་བྱེད་དགོས་སོ་ཞེས།
དེ་ལྟ་བུའི་རྩོལ་སྒྲུབ་ལ་གནས་པར་བྱེད་པ་དེ་ཡང་། འདི་ལྟར་སྣང་བའི་ཆོས་ཐམས་
ཅད་སྤུ་མ་བརྗེས་མདོག་མ་བསྒྱུར་བར་ཡེ་ནས་སེམས་ཉིད་རང་བྱུང་གི་ཡེ་ཤེས་འགྱུར་
བ་མེད་པ་སྐྱེ་འགག་གནས་གསུམ་དང་བྲལ་བའི་རང་བཞིན་དུ་སངས་རྒྱས་པ་ཡིན་
པས་རྩོལ་བསྒྲུབ་གང་ཡང་མི་དགོས་པ་ལ། དེ་ལྟར་འབད་རྩོལ་ཀྱིས་བསྒྲུབ་པར་བྱེད་
པས་སེམས་ཉིད་རང་བྱུང་གི་ཡེ་ཤེས་དེ་མངོན་དུ་མི་འགྱུར་བར་མ་ཟད། རྩོལ་ཞིང་
སྒྲུབ་པ་བྱས་པ་དེ་ཉིད་ཀྱིས་རང་ཞལ་སྒྲིབ་ནས་འཁོར་བ་ཡིན་པས་ན།
དེ་ལྟ་བུའི་རེ་དོགས་དང་འབད་རྩོལ་ཅི་ཡང་མི་བྱེད་པར་མ་བཅོས་རང་བབ་ཀྱི་ངང་
ལ་འཇོག་པར་གདམས་པའོ། ། ་་།
གསུམ་པ་དེ་ཉིད་ད་ལྟའི་སེམས་ལས་གཞན་མ་ཡིན་པར་དོན་བསྡུ་བ་ལ་བཞི་སྟེ། ད་
ལྟའི་སེམས་མ་དག་པར་རློམ་པའི་ཆོས་ཅན་འདི་ཉིད་སྤང་བའི་ཕ་རོལ་ན་ཆོས་ཉིད་
རང་བྱུང་གི་ཡེ་ཤེས་མྱ་ངན་ལས་འདས་པ་མེད་པར་བསྟན་པ་དང་། དེ་བཞིན་ཉིད་
ཀྱི་ངེས་ཚིག་བསྟན་པ་དང་། དེའི་རང་བཞིན་རྣལ་བཞག་གཅིག་དུ་བསྟན་པ་དང་།
བཅོས་བསླད་བྱས་ན་འཁོར་བ་བསྒྲུབ་པར་བསྟན་པའོ། །དང་པོ་ནི། ཀྱེ་སེམས་དཔའ་
ཆེན་པོ། དེ་ལྟར་སེམས་ཉིད་རང་བྱུང་གི་ཡེ་ཤེས་རང་ལ་གསལ་བ་ལ་སློང་འགོག་
སྦྱོང་བ་ལ་སོགས་པ་བྱས་པས་འཁོར་བར་འགྱུར་བ་དེ་བས་ན། འདི་ལྟར་འདོད་པའི་
ཡོན་ཏན་ལྔར་སྣང་བ་ལ་སོགས་པ་ཕྱི་ནང་སྣོད་བཅུད་ཀྱི་དངོས་པོ་མ་དག་པར་རློམ་
པ་འདི་ཐམས་ཅད་ཆོས་ཉིད་དེ་བཞིན་ཉིད་སྙིང་བོ་བྱང་ཆུབ་སེམས་ཀྱི་རང་བཞིན་ལས་
གཞན་དུ་མེད་པས་དེ་ལྟ་བུའི་ཆོས་ཅན་ཀྱི་སྣང་བ་འདི་དག་སྤངས་པའི་ཕ་རོལ་ན་རང་
བྱུང་གི་ཡེ་ཤེས་མྱ་ངན་ལས་འདས་པ་ཞིག་ཡེ་ནས་མེད་པ་སྟེ། ཡེ་ཤེས་ནས་མཁའ་
དང་མཉམ་པའི་རྒྱུད་ལས། ལོངས་སྐུའི་འཁོར་གྱི་ཆེ་བ་ནི། །ཀུན་བཟང་རོལ་བར་
དག་པའི་ཕྱིར། །སྡུག་བསྔལ་སྣ་ཚོགས་བསྐྱེད་པའི་ཕྱིར། །ཡེ་ཤེས་ཆེན་པོ་བདེ་བའི་
- 50 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་། །ཕྱི་ནང་སྒྲ་སྐད་སྣ་ཚོགས་པ། །གསང་སྔགས་གསུང་གི་འཁོར་ལོ་ཡིན། །རྐྱེན་
གྱིས་ཆགས་སྡང་སྐྱེས་བའི་ཕྱིར། །རང་བྱུང་ཡེ་ཤེས་ཤར་བ་ཡིན། །ཤུ་དང་སེར་བ་ལ་
སོགས་པ། །ཀུན་བཟང་ཐུགས་རྗེའི་རོལ་བ་ཡིན། །དམ་གྲོགས་ཚེར་དོད་གཡང་ས་
ཡང་། །རྣམ་པར་དག་པའི་ཞིང་ཁམས་ཡིན། །ད་ཡང་འདུས་པའི་སྙིང་པོ་ཉོན། །མཚན་
མ་སྤངས་པའི་ཕ་རོལ་ན། །བསྒོམ་པ་བྱ་བ་ལོག་ན་མེད། །སྡུག་བསྔལ་སྤང་བའི་ཕ་
རོལ་ན། །བདེ་བྱ་བ་ལོག་ན་མེད། །མ་རིག་སྤང་པའི་ཕ་རོལ་ན། །རང་རིག་ཡེ་ཤེས་
ལོག་ན་མེད། །གཏི་མུག་སྤངས་བའི་ཕ་རོལ་ན། །ཆོས་ཉིད་ཡེ་ཤེས་ལོག་ན་མེད། །
འདོད་ཆགས་སྤངས་བའི་ཕ་རོལ་ན། །བདེ་ཞིང་སྐྱིད་པ་ལོག་ན་མེད། །ཞེ་སྡང་སྤངས་
པའི་ཕ་རོལ་ན། །སྙིང་རྗེ་བྱ་བ་ལོག་ན་མེད། །འཁོར་བ་སྤངས་བའི་ཕ་རོལ་ན། །མྱང་
འདས་བྱ་བ་ལོག་ན་མེད། །ཅེས་གསུངས་པ་དེས་ན་མ་དག་འཁོར་བའི་སྣང་བ་སྣོད་
བཅུད་གཉིས་ཀྱིས་བསྡུས་པའི་རང་བཞིན་ཅན་འདི་ཉིད་སྤངས་བའི་ཕ་རོལ་ན་དག་
པ་མྱ་ངན་ལས་འདས་པ་ཞེས་བྱ་བ་ཞིག་མེད་པར་འཁོར་བའི་སྣང་བ་འདི་ཉིད་ཡེ་ནས་
དག་པ་མྱ་ངན་ལས་འདས་པ་ཡིན་པར་གསུངས་ལ། དེ་བཞིན་དུ་ཆོས་ཅན་ཀུན་རྫོབ་
ཀྱི་སྣང་བ་འདི་སྤངས་བའི་ཕ་རོལ་ན་ཆོས་ཉིད་དོན་དམ་པའི་བདེན་པ་ཞེས་བྱ་བ་ཞིག་
ཡེ་ནས་མེད་པའི་རྒྱུ་མཚན་དེ་ཉིད་ཀྱི་ཕྱིར་ན། ཇི་ལྟར་སྣང་བའི་ཆོས་འདི་རྣམས་ཐམས་
ཅད་ལ་བཟང་ངན་བླང་དོར་མེད་པར་ཆོས་ཉིད་དེ་བཞིན་ཉིད་དུ་གཅིག་པ་ཡིན་ཞིང་།
དེ་ལྟར་ཆོས་ཐམས་ཅད་ཆོས་ཉིད་དེ་བཞིན་ཉིད་དུ་དབྱེ་བསལ་མེད་པར་གཅིག་པ་ལ།
གལ་ཏེ་ཚུལ་དེ་ལྟར་མ་ཤེས་པར་བླང་དོར་དགག་སྒྲུབ་ཀྱི་ཡུལ་དུ་མཐོང་ནས་ཆོས་ཉིད་
དེ་བཞིན་ཉིད་ལ་བཅོས་བསྒྱུར་བྱས་པས་ལམ་ནོར་ཞིང་གོལ་བར་གྱུར་བ་ཡིན་པར་
གསུངས་པའོ། །
གཉིས་པ་ནི། དེ་ལ་ཆོས་ཐམས་ཅད་དེ་བཞིན་ཉིད་ཀྱི་རང་བཞིན་ཡིན་པས་བཅོས་
བསྒྱུར་སྤང་བླང་མི་དགོས་པའི་རྒྱུ་མཚན་ཅིས་ཕྱིར་ཞེ་ན། དེ་བཞིན་ཉིད་ཅེས་པའི་
- 51 -



ལེའུ་བཞི་བཅུ་པ།
དོན་ནི་འདི་ལྟར་ཡིན་ཏེ། དེ་ཞེས་པ་ནི་སྣང་སྲིད་འཁོར་འདས་ཀྱི་ཆོས་ཐམས་ཅད་
ཀྱི་གནས་ལུགས་ཡང་དག་པ་སྤྲོས་བྲལ་རང་བྱུང་གི་ཡེ་ཤེས་མ་ནོར་བ་ཡི་མིང་ཡིན་
ལ༑ བཞིན་ཞེས་པ་ནི་འཁོར་འདས་སུ་སྣང་བའི་ཆོས་ཐམས་ཅད་གནས་ལུགས་དེ་
ཇི་ལྟ་བ་བཞིན་ལས་དགག་སྒྲུབ་སྤང་བླང་ལ་སོགས་པས་བཅོས་སུ་མེད་པའི་དོན་
དང། ཉིད་ཅེས་པས་ནི་དེ་ལྟར་ཆོས་ཐམས་ཅད་ཀྱི་གནས་ལུགས་མ་བཅོས་པ་རང་
གི་མཚན་ཉིད་ཇི་བཞིན་པ་ནི་ཡེ་ནས་སངས་རྒྱས་པ་རང་བྱུང་འདུས་མ་བྱས་པའི་ཡེ་
ཤེས་སུ་བསྟན་པ་སྟེ། མདོར་ན་གནས་ལུགས་རང་བྱུང་གི་ཡེ་ཤེས་མ་ནོར་བ་དེ་ཇི་
ལྟ་བ་བཞིན་དུ་སྣང་སྲིད་ཀྱི་ཆོས་ཐམས་ཅད་ཡེ་ནས་སངས་རྒྱས་པའི་མཚན་ཉིད་ཅན་
དུ་གྲུབ་པར་བསྟན་པས། དེས་ན་སྤང་བླང་བཅོས་བསྒྱུར་ལ་སོགས་པའི་རྩོལ་བ་གང་
ཡང་མི་དགོས་པ་ཡིན་ནོ། །གསུམ་པ་ནི། དེ་ལྟར་ཆོས་ཐམས་ཅད་སེམས་ཉིད་རང་
བྱུང་གི་ཡེ་ཤེས་སུ་ཡེ་ནས་སངས་རྒྱས་པ་ཡིན་པའི་རྒྱུ་མཚན་དེ་ན་ཆོས་ཉིད་དེ་བཞིན་
ཉིད་ཀྱི་ངོ་བོ་མངོན་དུ་ཕྱུང་བའི་རོལ་བ་ཕྱི་ནང་སྣོད་བཅུད་ཀྱི་སྣང་བ་འདི་རྣམས་ལ་
ཐེག་པ་འོག་མ་པ་ལྟར་རེ་དོགས་དང་རྩོལ་སྒྲུབ་ཀྱིས་འཆོས་པར་མ་བྱེད་བར་མ་བཅོས་
ཇི་བཞིན་པའི་ངང་དུ་རྣལ་མར་ཞོག་ཅིག་ཅེས་པ་སྟེ། ཚུལ་འདི་དང་མཚུངས་པར་ཡེ་
ཤེས་ནམ་མཁའ་དང་མཉམ་པའི་རྒྱུད་ལས་ཀྱང་། རང་བྱུང་ཆོས་སྐུ་དེ་ཉིད་ནི། །ཇི་
བཞིན་མ་བཅོས་མ་བསླད་པར། །དེ་བཞིན་ཉིད་དུ་བློ་བཞག་པས། །ཡེ་ཤེས་དེ་ཉིད་
མ་ཡིན་པ། །བསྒྲུབ་དང་སྒྲུབ་པ་ག་ལ་ཡོད། །ཅེས་གསུངས་སོ། །བཞི་པ་ནི། གལ་
དེ་ཡུལ་ཆོས་ཉིད་དེ་བཞིན་ཉིད་ཀྱི་རང་བཞིན་འདོད་པའི་ཡོན་ཏན་ལྔ་ལ་སོགས་པའི་
ཆོས་རྣམས་ལ་ཐེག་པ་འོག་མ་པ་ལྟར་དུ་སྤོང་འགོག་སྦྱོང་བསྒྱུར་རྩོལ་བསྒྲུབ་ཀྱི་སྒོ་
ནས་འཆོས་པར་བྱེད་པ་དང་། དེ་བཞིན་དུ་ཡུལ་ཅན་གཟུང་འཛིན་གྱི་རྟོག་པ་ཉོན་
མོངས་པ་དུག་ལྔ་ལ་སོགས་པ་གང་ཤར་ཐམས་ཅད་དང་བྱུང་གི་ཡེ་ཤེས་ལས་མ་འདས་
པའི་ཚུལ། ཀུན་མཁྱེན་བླ་མས། དེའི་ངང་ལས་སྣ་ཚོགས་སུ་ཤར་བའི་ཆ་དེ་གཟུང་
-52 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འཛིན་གྱི་སྤྲོས་པ་སྟེ། ཤར་བ་དེའི་རང་ངོ་རྗེན་སངས་སེ་བ་དེ་རིག་ཆ་ཡེ་ཤེས་སུ་གནས་
པས། ཡུལ་ལ་རྟོག་པ་མ་ཡིན་པས་རང་བྱུང་ཡེ་ཤེས་སོ། །ཞེས་གོང་དུ་དྲང་པ་ལྟར་
ཡིན་པས་དེ་ལྟ་བུའི་རིག་པ་བྱང་ཆུབ་སེམས་ཀྱི་རང་བཞིན་དེ་ལ་སྤང་བྱར་བལྟས་ཏེ་
གང་ཟག་སུ་ཡིས་འཆོས་པར་བྱེད་པ་དེས་ནི་བཅོས་བསྒྱུར་སྤང་བླང་ལས་འདས་པའི་
སེམས་ཉིད་རང་བྱུང་གི་ཡེ་ཤེས་ཡེ་ནས་མངོན་སངས་རྒྱས་པའི་དོན་དེ་བསྒྲིབས་ཤིང་
རྟོགས་པར་མི་ནུས་པས་ན་མྱ་ངན་ལས་འདས་པའི་གོ་འཕང་མི་ཐོབ་པར་ཁམས་གསུམ་
འཁོར་བའི་སྙིང་པོ་ཞེན་འཛིན་རེ་དོགས་ཀྱི་བྱ་བ་ཁོ་ན་བསྒྲུབ་པ་ཡིན་ནོ། །ཅེས་་་་་
གསུངས་སོ། །
དེ་ལྟར་བྱར་མེད་རྫོགས་པའི་མདོ་ལུང་བཅུ་དགོས་པ་དང་བཅས་པས། སེམས་ཉིད་
རང་བྱུང་གི་ཡེ་ཤེས་ལ་ཡོན་ཏན་བཙལ་མི་དགོས་པར་ཡེ་ནས་རང་ཆས་སུ་ལྷུན་གྱིས་
གྲུབ་པས། འབད་མེད་རྣལ་བཞག་ཆེན་པོར་བཅོས་བསླད་དང་བྲལ་བའི་དགོངས་
པ་གཅིག་པུར་བཞག་པས་འགྲུབ་པའི་ཆེ་བ་ཡིད་བཞིན་གྱི་ནོར་བུ་རིན་པོ་ཆེ་ལྟར་བཤད་
པ་ཡིན་ནོ། །ལེའུ་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱང་ཆུབ་
སེམས་ཀྱི་རང་བཞིན་བསྟན་པའི་ལེའུ་སྟེ་བཞི་བཅུ་བའི་འགྲེལ་བའོ།། །།
དོན་གསུམ་པ་བྱ་བཙལ་མཚན་མའི་ཡུལ་ལས་གྲོལ་བ། ལྷུན་གྲུབ་རིན་པོ་ཆེའི་
ལེའུ་བཅུ་གསུམ་གྱིས་བསྟན་པ་ལ་གཉིས་ཏེ། ངེས་པར་གཏན་འབེབས་ཀྱི་ལེའུ་བཅུ་
དང་། དགོངས་པ་ཀུན་འདུས་ཀྱི་ལེའུ་གསུམ་མོ། །དང་པོ་ལ་བཅུ་ལས། དང་པོ་སྣང་
སྲིད་འཁོར་འདས་ཀྱི་ཆོས་ཐམས་ཅད་རང་བྱུང་གི་ཡེ་ཤེས་སེམས་ཉིད་ཀུན་བྱེད་ཉིད་
དུ་འདུས་ཤིང་ངོ་བོ་གཅིག་པའི་ཚུལ་གཏན་ལ་འབེབས་པའི་ལེའུ་ཞེ་གཅིག་པ་ལ་་་
གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་ཆོས་ཐམས་ཅད་རྩོལ་
སྒྲུབ་ལ་མ་ལྟོས་པར་ཡེ་ནས་སངས་རྒྱས་པ་ཡིན་པས་མ་བཅོས་རྣལ་བཞག་གཅིག་ཏུ་
བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་དུས་གསུམ་སངས་
- 53.



ལེའུ་ཞེ་གཅིག་པ།
རྒྱས་ཐམས་ཅད་ཀྱི་སྙིང་པོ་དང་ཁམས་གསུམ་གྱི་སེམས་ཅན་མ་ལུས་པའི་ཕ་མ། ཕྱི་
ནང་གི་ཆོས་རྣམས་ཐམས་ཅད་ཀྱི་རང་བཞིན་སྟོན་བའི་སྒྲོན་མ་ཆེན་པོ་ཀུན་བྱེད་བྱང་
ཆུབ་ཀྱི་སེམས་ང་ཉིན་ཡིན་པར་སྟོན་པ་ཡི་ལེའུ་འདི་བསྟན་ཏོ། །གཉིས་པ་ལ་གསུམ་
སྟེ་༑ སེམས་ཉིད་རང་བྱུང་གི་ཡེ་ཤེས་སུ་འདུས་ཚུལ་མདོར་བསྟན། དེའི་རང་བཞིན་
རྒྱས་པར་བཤད། ཆོས་ཐམས་ཅད་གཉིས་མེད་གཅིག་ཏུ་དོན་བསྡུ་པའོ། །དང་པོ་ནི།
ཀྱེ་འབོད་པ་ཚིག་གིས་མགོ་དྲངས་ཏེ་སྟོན་པ་ཀུན་བྱེད་རྒྱལ་པོ་ཉིད་ཀྱི་ཐུགས་སྲས་
སེམས་དཔའ་ཐམས་ཅད་ཀྱི་ནང་ནས་ཐུགས་ཀྱི་གསང་བ་མ་ལུས་པའི་བདག་པོར་
གྱུར་པས་དམ་པ་མཆོག་ཏུ་གྱུར་བ་རྡོ་རྗེ་སེམས་དཔའ་ཁྱོད་ཀྱིས་སྟོན་པ་ང་ཡི་རང་
བཞིན་འཆད་འགྱུར་འདི་ལྟར་དུ་ཤེས་པར་གྱིས་ཤིག །དེ་ལ་སྟོན་པ་ཀུན་བྱེད་ང་ཡི་
རང་བཞིན་ནི་གང་ཡིན་ཞེ་ན། འདི་ལྟར་ཐེག་པ་ཐམས་ཅད་ཀྱི་ཡང་རྩེ་ཨ་ཏི་ཡེ་བབས་
སོར་བཞག་གི་དོན་མ་ནོར་བ་ཇི་བཞིན་དུ་སྟོན་པའི་སྒོ་ནས་འགྲོ་བ་རྣམས་ཀྱི་རྒྱུད་ལ་
གནས་པའི་ལྷན་སྐྱེས་དང་ཀུན་བརྟགས་ཀྱི་མ་རིག་པའི་མུན་པ་ཐམས་ཅད་དྲུང་ནས་
འབྱིན་ཅིང་། རང་བྱུང་ཡེ་ཤེས་ཆེན་པོའི་སྣང་བ་འཆེད་པར་བྱེད་པའི་སྒྲོན་མ་རུ་གྱུར་
པ་སྙིང་པོ་བྱང་ཆུབ་ཀྱི་སེམས་ཡིན་ལ། དེས་ན་དེ་ལྟ་བུའི་ཀུན་བྱེད་བྱང་ཆུབ་སེམས་
ཀྱི་རང་བཞིན་མ་ནོར་བར་རྟོགས་པ་ལ་བརྟེན་ནས་སྤང་རྟོགས་མཐར་ཕྱིན་ཅིང་དོན་
གཉིས་ལྷུན་གྲུབ་ཀྱི་ས་ལ་གཤེགས་པ་ཡིན་པས་ན། དུས་གསུམ་གྱི་སངས་རྒྱས་ཀུན་
གྱི་སྙིང་པོ་ནི་ཀུན་བྱེད་བྱང་ཆུབ་ཀྱི་སེམས་ང་ཉིད་ཡིན་ཞིང་། ཁམས་གསུམ་གྱི་སེམས་
ཅན་མ་ལུས་པ་ཀུན་ཀྱང་རྒྱུ་རིག་པ་ཀུན་ཏུ་བཟང་པོའི་གདངས་འགགས་མེད་ཀྱི་རྩལ་
ལས་སྣང་བ་དང་། རྐྱེན་དབྱིངས་སྐྱེ་བ་མེད་པ་ཆོས་དབྱིངས་ཀུན་ཏུ་བཟང་མོའི་མཁའ་
དབྱིངས་ལས་ཤར་བ་ཡིན་པས་ན་སེམས་ཅན་དེ་དག་ཀུན་གྱི་ཕ་དང་མ་ཡང་དབྱིངས་
རིག་གཉིས་སུ་མེད་པ་ཀུན་བྱེད་བྱང་ཆུབ་ཀྱི་སེམས་ང་ཉིད་ཡིན་པ་དང་། དེ་བཞིན་
དུ་གཞི་དབྱིངས་འདུས་མ་བྱས་པ་རིག་པ་བྱང་ཆུབ་སེམས་ཀྱི་རྩལ་ལས་ཤར་བའི་གཞི་
-54 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྣང་ལྷུན་གྲུབ་ཀྱི་རོལ་བ་ལས་གཞན་དུ་མེད་པས་ན་སྣང་སྲིད་སྣོད་བཅུད་ཀྱི་ཆོས་
ཀུན་གྱི་རྒྱུ་ཡང་ཀུན་བྱེད་ཉིད་ཡིན་པས་ན། སྙིང་པོ་རང་བྱུང་གི་ཡེ་ཤེས་སྟོན་པ་ཀུན་
བྱེད་ང་ཡི་རྩལ་ལས་མ་བྱུང་བ་ཡི་སྣང་སྲིད་འཁོར་འདས་ཀྱི་ཆོས་དེ་ནི་གཅིག་ཀྱང་
མེད་དོ་ཞེས་ཆོས་ཐམས་ཅད་སེམས་ཉིད་རང་བྱུང་གི་ཡེ་ཤེས་སུ་བསྟན་པའོ། །གཉིས་
པ་རྒྱས་པར་བཤད་པ་ལ་གསུམ་སྟེ། སྤྱིར་བསྟན་པ་དང་བྱེ་བྲག་ཏུ་བཤད་པས་དུས་
གསུམ་སངས་རྒྱས་ཀྱི་སྙིང་པོར་བསྟན་པ་དང་། བརྟེན་པ་སེམས་ཅན་གྱི་ཁམས་ལ་
ཁྱབ་ཅིང་དེ་ཉིད་རང་བྱུང་གི་ཡེ་ཤེས་སུ་གཅིག་ཚུལ་དང༌། སྣང་སྲིད་ཐམས་ཅད་རང་
བྱུང་གི་ཡེ་ཤེས་ལས་མ་འདས་པར་བསྟན་པའོ། །
དང་པོ་ནི། དེ་ལ་ཀུན་བྱེད་ང་ནི་མཐའ་གང་ལ་ཡང་མི་གནས་ཤིང་རང་བྱུང་འདུས་
མ་བྱས་པའི་ངོ་བོ་ཡིན་པས་ཕྱོགས་དུས་ཀུན་ཏུ་ཁྱབ་ཅིང་རྟག་ཏུ་འཕོ་འགྱུར་མེད་པ་
དང་རང་བཞིན་ལྷུན་གྱིས་གྲུབ་པའི་སངས་རྒྱས་སུ་བཞུགས་པ་ཡིན་ལ། དེ་ལྟ་བུའི་
སྙིང་པོ་རང་བྱུང་གི་ཡེ་ཤེས་ཏེ་ཇི་བཞིན་དུ་རྟོགས་པའི་སྒོ་ནས་དུས་གསུམ་གྱི་སངས་
རྒྱས་ཐམས་ཅད་འབྱུང་བ་ཡིན་པའི་ཕྱིར་ན། ང་ནི་ཡེ་ནས་དུས་གསུམ་གྱི་སངས་རྒྱས་
ཀུན་གྱི་སྙིང་པོ་ཐུགས་ཟག་མེད་རང་བྱུང་གི་ཡེ་ཤེས་ཉིད་ཡིན་ནོ་ཞེས་སྤྱིར་བསྟན་ནས།
བྱེ་བྲག་ཏུ་ཀུན་བྱེད་རྒྱལ་པོ་རིག་པ་རང་བྱུང་གི་ཡེ་ཤེས་ང་ནི་གཟུང་འཛིན་སྤྲོས་པའི་
སྤྱོད་ཡུལ་ཐམས་ཅད་ལས་འདས་པས་ཡུལ་གང་ལའང་རྣམ་པར་མི་རྟོག་པར་ཆོས་
ཐམས་ཅད་ལ་ཆོས་ཉིད་ཀྱི་ཚུལ་དུ་མཉམ་པར་གནས་པའི་ཕྱིར་ན་རྟོག་མེད་མཉམ་
པ་ཉིད་ཀྱི་ངོ་བོ་ཆོས་སྐུ་སྤྲོས་པ་དང་བྲལ་བའི་རང་བཞིན་དུ་ཡེ་ནས་སངས་རྒྱས་པ་
ཡིན་ལ། ང་ཡི་ངོ་བོ་རང་བྱུང་ཡེ་ཤེས་ཀྱི་རང་མདངས་གཟུགས་སོགས་འདོད་ཡོན་
རྣམ་པ་ལྔའི་རྣམ་པར་སྣང་བ་ལ་སེམས་ཉིད་རང་རིག་པའི་ཡེ་ཤེས་ཉིད་གཉིས་མེད་
རང་གསལ་གྱི་ངོ་བོར་དུས་རྣམས་ཀུན་ཏུ་ལོངས་སྤྱོད་ཅིང་མ་སྤང་རྒྱན་དུ་ཤར་བའི་
ཕྱིར་ན་རིག་པ་རང་བྱུང་གི་ཡེ་ཤེས་སམ་སེམས་ཉིད་ཀུན་བྱེད་རྒྱལ་པོ་ང་ཉིད་རྒྱལ་
55 -



ལེའུ་ཞེ་གཅིག་པ།
བ་ལོངས་སྤྱོད་རྫོགས་པའི་སྐུར་ཡེ་ནས་སངས་རྒྱས་པ་དང་། འཁོར་འདས་སྣོད་བཅུད་
ཀྱི་རོལ་བ་གང་ཤར་ཐམས་ཅད་གཞན་དུ་མེད་པར་ང་ཉིད་རང་བྱུང་ཡེ་ཤེས་ཀྱི་རྩལ་
སྣང་འགགས་པ་མེད་པ་གཟུགས་སྐུའི་རྣམ་པར་སྣང་བའི་རང་བཞིན་ཡིན་པའི་ཕྱིར་ན།
ང་ཡི་རང་བཞིན་རིག་པ་བྱང་ཆུབ་ཀྱི་སེམས་ཉིད་ནི་ཐུགས་རྗེ་འགགས་པ་མེད་པ་གང་
འདུལ་སྤྲུལ་བའི་སྐུར་མངོན་པར་སངས་རྒྱས་པ་སྟེ། དེས་ན་ཀུན་བྱེད་བྱང་ཆུབ་ཀྱི་
སེམས་ཉིད་ནི་དུས་གསུམ་གྱི་སངས་རྒྱས་ཀུན་གྱི་སྙིང་པོའམ་རང་བཞིན་ཡིན་པར་
བཤད་དོ། །ཀློང་གསལཾ་འབར་མའི་རྒྱུད་ལས། རིག་པ་འབྱུང་ས་མེད་པའི་ཕྱིར། །
མར་མེ་མཛད་དུ་ངས་བཤད་དོ། །རིག་པ་གནས་ཡུལ་བྲལ་བའི་ཕྱིར། །ཤཱཀྱ་ཐུབ་པར་
ངས་བཤད་དོ། །རིག་པ་འགྲོ་ཁུངས་མེད་པའི་ཕྱིར། །བྱམས་པ་མགོན་པོ་ངས་བཤད་
དོ། །
ཞེས་གསུངས་པ་ལྟ་བུས་མཚོན་ཏེ་དུས་གསུམ་གྱི་རྒྱལ་བ་མ་ལུས་ཤིང་ལུས་པ་མེད་
པ་ཐམས་ཅད་སེམས་ཉིད་རང་བྱུང་གི་ཡེ་ཤེས་སྐྱེ་འགགས་གནས་གསུམ་ལས་གྲོལ་
བའི་རང་བཞིན་ཅན་འདི་ལས་གཞན་དུ་མེད་པར་བསྟན་པའོ། །
གཉིས་པ་ནི། ཀུན་བྱེད་ང་ཡི་རང་བཞིན་སྙིང་པོ་རང་བྱུང་གི་ཡེ་ཤེས་བྱང་ཆུབ་ཀྱི་སེམས་
དེ་ཉིད་ཀྱི་རང་རྩལ་མ་འགགས་པ་ལས་འདོད་ཆགས་ཞེ་སྡང་ལ་སོགས་པའི་རང་བྱུང་
གི་ཡེ་ཤེས་ལྔ་ཡི་རྣམ་པར་སྣང་བ་དང་། དེ་ལྟ་བུས་རང་བྱུང་གི་ཡེ་ཤེས་ལྔ་པོ་དེ་ལས་
ཁམས་གསུམ་དང་རྒྱུད་དྲུག་གི་སེམས་ཅན་རྣམས་བྱུང་བ་ཡིན་པའི་རྒྱུ་མཚན་དེས་ན།
ཁམས་གསུམ་གྱི་སེམས་ཅན་རྣམས་བསྐྱེད་པར་བྱེད་པའི་ཕ་དང་མ་ཡང་སེམས་ཉིད་
རང་བྱུང་གི་ཡེ་ཤེས་འདི་ཉིད་ཡིན་པར་གསུངས་པ་སྟེ། འཁོར་ལོ་བརྩེགས་པའི་རྒྱུད་
ལས། འབྱུང་བ་དང་འབྱུང་བ་ལས་བསྐྱེད་པའི་སྐུ་གསུང་ཐུགས་རྣམ་པར་དག་པ་ཐམས་
ཅད་དང་རྒྱུད་ལྔ་འཁོར་ཤིང་སེམས་ཅན་ཐམས་ཅད་ཀྱང་ཤེས་རིག་ཡུལ་དུ་སྣང་བ་
ལས་བྱུང་བའོ། །ཞེས་གསུངས་པ་ལྟར་རོ། །གསུང་པ་ལ་གཉིས་ཏེ། འབྱུང་ལྔའི་ངོ་
- 56 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བོ་ཡེ་ནས་སངས་རྒྱས་པར་བསྟན་པ་དང་། དེའི་རང་བཞིན་ཉི་ཤུ་རྩ་ལྔར་དབྱེ་བས་
རྟེན་སྣང་སྲིད་ཀྱི་འཇིག་རྟེན་རང་བྱུང་གི་ཡེ་ཤེས་ལས་མ་འདའ་བར་བསྟན་པའོ། །
དང་པོ་ནི། འདི་ལྟར་སྣང་སྲིད་སྣོད་བཅུད་ཀུན་གྱི་ངོ་བོ་འབྱུང་བ་ལྔ་ཡང་ཀུན་བྱེད་
བྱང་ཆུབ་སེམས་ཀྱི་ངོ་བོར་ཡེ་ནས་སངས་རྒྱས་པ་ཡིན་ཏེ། དེ་ཡང་ཇི་ལྟར་ན་སྣང་སྲིད་
སྣོད་བཅུད་ཀྱིས་བསྡུས་པའི་ཆོས་ཐམས་ཅད་ང་ཡི་ངོ་བོར་བྱུང་བ་ཡིན་ཞིང་། དེ་ཉིད་
འབྱུང་བ་ལྔའི་ངོ་བོར་སངས་རྒྱས་པའི་ཚུལ་ཀྱང་སྣོད་བཅུད་ཐམས་ཅད་རང་བྱུང་གི་
ཡེ་ཤེས་ལ་བརྟེན་ནས་རྩལ་མ་འགགས་པར་རང་ལ་སྣང་བ་ཡི་ཆ་ནས་འབྱུང་བ་ཡི་
རང་བཞིན་སྟེ། དེ་ལྟ་བུའི་ཕྱི་ནང་སྣོད་བཅུད་ཀྱི་སྣང་བ་ཐམས་ཅད་ཀུན་བྱེད་ང་ཉིད་
ཡེ་ནས་དེ་ལྟར་སྣང་བ་ཡིན་པའི་ཕྱིར་སྐྱེ་འགགས་འཕོ་འགྱུར་དང་བྲལ་བ་རྡོ་རྗེའི་
རིགས་དང་མེ་ལོང་ལྟ་བུའི་ཡེ་ཤེས་ཀྱི་ངོ་བོར་སངས་རྒྱས་པ་ཡིན་ལ། བྱང་ཆུབ་ཀྱི་
སེམས་ང་ལ་འཁོར་འདས་ཐམས་ཅད་གཉིས་མེད་མཉམ་པ་ཆེན་པོ་གཅིག་ཏུ་འདུས་
པ་ཡི་ཆ་ནས་འབྱུང་བ་ཆུ་རུ་སྣང་ཞིང་། རང་རྩལ་འགགས་མེད་ཀྱི་ཡོན་ཏན་ཐམཾས་
ཅད་མ་བཙལ་ལྷུན་གྲུབ་ཀྱི་ཚུལ་དུ་སྡུད་ཅིང་འཛིན་པར་བྱེད་པས་བྱང་ཆུབ་ཀྱི་སེམས་
ཉིད་ཆུ་རུ་སྣང་བ་འདི་དག་ཡོན་ཏན་རིན་པོ་ཆེའི་རིགས་དང་མཉམ་པ་ཉིད་ཀྱི་ཡེ་ཤེས་
སུ་སངས་རྒྱས་པ་ཡིན་ནོ། །ཀུན་བྱེད་ང་ཉིད་ནི་གཟུང་འཛིན་གཉིས་སུ་སྣང་བའི་
ཆོས་ཐམས་ཅད་ཆོས་ཉིད་མཉམ་པ་ཉིད་ཀྱི་ངང་དུ་བསྲེགས་པར་བྱེད་པའི་དྲོད་དང་
ལྡན་པས་འཁོར་འདས་ཐམས་ཅད་བཟང་ངན་མེད་པར་སྙོམས་པར་བྱེད་པ་མེ་ཡི་རང་
བཞིན་ཡིན་ལ། དེ་ལྟ་བུའི་ཆོས་ཉིད་དག་པའི་དབྱིངས་སུ་ཆོས་ཅན་ཐམས་ཅད་ཀུན་
སྣང་ཆ་མ་འདྲེས་ལ་རང་བཞིན་མཉམ་པར་གནས་ཤིང་གཟུང་འཛིན་མཚན་མའི་སྐྱོན་
གྱིས་གོས་པ་མེད་པས་མེ་དེ་ཉིད་པདྨའི་རིགས་སོར་རྟོག་ཡེ་ཤེས་ཀྱི་ངོ་བོར་སངས་
རྒྱས་པའོ། །ང་ཉིད་ཀུན་བྱེད་བྱང་ཆུབ་སེམས་ཀྱི་རང་བཞིན་ནི་ཆོས་གང་ལ་ཡང་
ཐོགས་པ་མེད་པས་ཡང་ཞིང་རྩལ་སྣང་མ་འགགས་ཅིར་ཡང་འཆར་བས་གཡོ་བ་རླུང་
- 57 -



ལེའུ་ཞེ་གཅིག་པ།
གི་རང་བཞིན་ཡིན་ལ། དེ་ལྟར་ཐོགས་པ་མེད་པར་ཡང་ཞིང་གཡོ་པས་རླུང་དུ་སྣང་
བ་དེ་ཉིད་ཕྲིན་ལས་བྱ་བ་གྲུབ་པའི་ཡེ་ཤེས་སུ་མངོན་པར་སངས་རྒྱས་པའོ། །སྟོན་
པ་ཀུན་བྱེད་ང་ཡི་ངོ་བོ་ནི་ཡེ་སྟོང་འདུས་མ་བྱས་པས་མ་བསྒྲིབས་ཞིང་ཀུན་ལ་ཁྱབ་
པ་དང་མི་འགག་པ་གསལ་བའི་བདག་ཉིད་ཡིན་པའི་ཕྱིར་ན་ནམ་མཁའ་ཞེས་སུ་ནི་
མིང་བཏགས་པ་དེ་ཉིད་བདེ་བཤེགས་སངས་རྒྱས་རིགས་ཀྱི་ངོ་བོ་སྟོང་ཆེན་ཆོས་དབྱིངས་
ཡེ་ཤེས་སུ་སངས་རྒྱས་པ་ཡིན་པ་དེས་ན། ཀུན་བྱེད་ང་ལས་མ་བྱས་པའམ་མ་བྱུང་
པ་ཡི་ཕྱི་ནང་སྣོད་བཅུད་ཀྱི་ཆོས་དེ་ནི་གཅིག་ཀྱང་མེད་པའི་ཕྱིར་ནཾ། ཀུན་བྱེད་བྱང་
ཆུབ་སེམས་ཀྱི་རང་བཞིན་དུ་སངས་མ་རྒྱས་པ་ཞིག་ཀྱང་ནི། འབྱུང་བ་ཆེན་པོ་སྣང་
ཞིང་སྲིད་པས་བསྡུས་པའི་ཆོས་རྣམས་ལ་གཅིག་ཀྱང་མེད་དོ། །བརྟེན་པས། །བྱང་
ཆུབ་དེ་ཡང་བང་མཛོད་འཕྲུལ་ལྡེ་ལས། བྱང་ཆུབ་སེམས་ལ་ཀུན་སེམས་ནི་ས་ལྟར་
སྣང་། །བྱང་ཆུབ་སེམས་ཀྱིས་ཀུན་སྡུད་པས། །བྱང་ཆུབ་སེམས་ནི་ཆུ་ལྟར་སྣང་། །ཀུན་
ལ་སྙོམས་ཤིང་སྨིན་བྱེད་པས། །བྱང་ཆུབ་སེམས་ནི་མེ་ལྟར་སྣང་། །གཟུགས་མེད་
མཁའ་ལ་རྒྱུ་བའི་ཕྱིར། །བྱང་ཆུབ་སེམསནི་རླུང་ལྟར་སྣང་། །སྣང་མེན་ཀུན་ལ་ཁྱབ་
པའི་ཕྱིར། །བྱང་ཆུབ་མཁའ་ལྟར་སྣང་ཞེས་གསུངས། །ཞེས་གསུངས་པ་ལྟར་སྙིང་པོ་
བྱང་ཆུབ་ཀྱི་སེམས་ལ་ཡོན་ཏན་འདི་དག་མ་འགགས་པར་རང་ཆས་ལྷུན་གྲུབ་ཏུ་ཡོད་
པའི་རྩལ་ལས་འབྱུང་བ་ལྔ་སྣང་བ་ཡིན་པའི་ཕྱིར་ན་ཡེ་ནས་སངས་རྒྱས་ལོངས་སྤྱོད་
རྫོགས་པའི་རང་བཞིན་ཡིན་པར་གསུངས་ཏེ། ཀློང་ཆེན་ལས། ས་ཆུ་མེ་རླུང་འབྱུང་
བ་བཞི། །འགྲོ་དོན་མཛད་ཕྱིར་བཅོམ་ལྡན་འདས། །མངོན་དུ་ཕྱུང་བ་ལོངས་སྤྱོད་
རྫོགས། །བྱང་ཆུབ་སེམས་ལ་དགག་ཏུ་མེད། །ཅེས་གསུངས་སོ། །གཉིས་པ་ནི། དེ་
ལྟར་འབྱུང་བ་ལྔ་ཡི་ངོ་བོར་སྣང་བ་ཐམས་ཅད་སྟོན་པ་ཀུན་བྱེད་ང་ཡི་རང་བཞིན་དེ་
ལྟར་དུ་སྣང་ཞིང་བསྟན་པ་ཡིན་ལ། དེས་ན་འབྱུང་བ་ལྔ་བོ་དེ་དག་ནི་དོན་ལ་བྱང་ཆུབ་
ཀྱི་སེམས་གཅིག་གི་རང་བཞིན་འབྱུང་བ་ལྔ་རུ་སྣང་བ་ཡིན་ཞིང་། དེ་དག་རེ་རེ་ལ་
- 58-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ནང་གསེས་ལྔ་ལྔར་ཕྱེ་ནས་ཉི་ཤུ་རྩ་ལྔའི་རང་བཞིན་ཚང་བ་སྟེ། དེ་ཡང་འབྱུང་བ་ས་
ལྟ་བུ་གཅིག་ལའང་ངོ་བོ་མ་འགག་པར་སྣང་བ་ས་ཡི་རང་བཞིན་ཡིན་ལ་གཞན་དང་
གཞན་དུ་གྱེས་སུ་མི་འཇུག་པར་སྡུད་པར་བྱེད་པ་ཡི་ཆ་ནས་ཆུ་ཡི་རང་བཞིན་ཡིན་ཏེ།
དེ་བཞིན་དུ་ཀུན་ལ་མཉམ་ཞིང་སྙོམས་པ་ཡི་ཆ་ནས་མེ་ཡི་རང་བཞིན་ལ། གཡོ་ཞིང་
བསྐྱོད་པར་སྣང་བ་རླུང་གི་རང་བཞིན་དུ་གསལ་བ་དང་། ངོ་བོ་མ་བསྒྲིབ་པར་གསར་
བས་ནམ་མཁའི་རང་བཞིན་དུ་བསྟན་ཏེ། དེ་བཞིན་དུ་གཞན་བཞི་ལ་ཡང་ལྔ་ལྔར་
ཕྱེ་བས་ཉི་ཤུ་རྩ་ལྔ་ཡོད་པ་དེ་དག་ཐམས་ཅད་དོན་ལ་སེམས་ཉིད་གཅིག་གི་རང་བཞིན་
ལ་ཉི་ཤུ་རྩ་ལྔ་ཚང་བ་ཡིན་པ་དང་། དེ་དག་ཀྱང་འབྲས་ཆོས་ཉེར་ལྔ་དང་ཡེ་ཤེས་ཉི་
ཤུ་རྩ་ལྔའི་རང་བཞིན་དུ་གནས་པ་ནི་རིག་པ་བྱང་ཆུབ་སེམས་ཀྱི་ཆེ་བའི་ཡོན་ཏན་
དུ་བསྟན་པ་ཡིན་ནོ། །
དེས་ན་ཆོས་རྣམས་ལ་འཁོར་འདས་དང་བདག་གཞན་ལ་སོགས་པ་གཉིས་ཆོས་སུ་
གྲུབ་པ་རྡུལ་ཙམ་མེད་པར་གཉིས་མེད་རིག་པ་བྱང་ཆུབ་ཀྱི་སེམས་སུ་གཅིག་ཅིང་།
བྱང་ཆུབ་ཀྱི་སེམས་གཅིག་གིས་འཁོར་འདས་ཀྱི་ཆོས་ཀུན་བྱས་པ་དེ་ཡི་ཕྱིར་ན་ཆོས་
རྣམས་ཐམས་ཅད་ཆོས་སྐུ་ཀུན་བྱེད་རྒྱལ་པོས་བྱས་པ་ཡིན་ནོ། །ཞེས་གསུངས་སོ་
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་འཁོར་འདས་དང་སྣང་
སྲིད་ཐམས་ཅད་ཀྱི་ངོ་བོ་ཀུན་བྱེད་རྒྱལ་པོ་བྱང་ཆུབ་ཀྱི་སེམས་གཅིག་གི་རང་བཞིན་
དུ་བསྟན་པའི་ལེའུ་སྟེ་བཞི་བཅུ་ཞེ་གཅིག་པའི་འགྲེལ་བའོ།། །།
དོན་གཉིས་པ་རང་སེམས་གཞི་ནས་དག་པའི་སངས་རྒྱས་བཅོས་བསྒྱུར་སྤང་གཉེན་
ལས་འདས་པའི་ངོ་བོར་གཏན་ལ་འབེབས་པའི་ལེའུ་ཞེ་གཉིས་པ་ལ་གཉིས་ཏེ།བསྟན་
པ་དང༌། བཤད་པའོ། དང་པོ་ནི། དེ་ལྟར་འཁོར་འདས་ཐམས་ཅད་རང་བྱུང་ཡེ་ཤེས་
ཀྱི་ངོ་བོར་འདུས་ཤིང་དབྱེར་མེད་གཅིག་ཏུ་བསྟན་པའི་རྗེས་དེ་ནས་བྱང་ཆུབ་ཀྱི་སེམས་
ཀུན་བྱེད་རྒྱལ་པོ་དེས་འཁོར་འདས་ཀྱི་ཆོས་ཐམས་ཅད་ཀྱི་རང་བཞིན་བྱང་ཆུབ་ཀྱི་
- 59 -



ལེའུ་ཞེ་གཉིས་པ།
སེམས་ཁོ་ནར་ཏེ་དེ་ཁོ་ནའི་རང་བཞིན་དུ་གཉིས་སུ་མེད་པར་སངས་རྒྱས་པ་ཡིན་པས།
དེ་ལས་གཞན་དུ་སུས་ཀྱང་འཆོས་ཤིང་བསྒྱུར་བར་བྱེད་མི་དགོས་པའི་ཚུལ་འདི་
གསུངས་སོ། །གཉིས་པ་རྒྱས་པར་བཤད་པ་གཉིས་ཏེ། སྐུ་གསུམ་སེམས་ལས་གཞན་
ན་མེད་པ་དང་། དུས་གསུམ་གྱི་སངས་རྒྱས་སེམས་ལས་གཞན་ན་མེད་པ་དང་། ད་
ལྟར་གྱི་སེམས་ཉིད་བཅོས་བསླད་མེད་པ་གསུམ་སྙིང་པོ་བྱང་ཆུབ་ཏུ་བསྟན་པ་དང་།
བཅོས་པས་མི་འགྲུབ་པ་དངོས་དང་། དེའི་ཉེས་པ་བསྟན་པ་དང་། འཆོས་པར་བྱེད་
པའི་ཆོས་ཚུལ་ཐམས་ཅད་དྲང་དོན་ཡིན་པར་བསྟན་པ་གསུམ་གྱིས་སེམས་ཉིད་བཅོས་
སུ་མེད་པའི་འཐད་པ་དགོད་པའོ། །དང་པོ་ལ་གསུམ་ལས། དང་པོ་སྐུ་གསུམ་སེམས་
ལས་གཞན་ན་མེད་པ་ནི། ཀྱེ་སེམས་དཔའ་ཆེན་པོ་ཉོན་ཅིག ཀྱེ་སངས་རྒྱས་ཆོས་
ཀྱི་སྐུ་ཞེས་བྱ་བ་ནི་རང་གི་རིག་པ་བྱང་ཆུབ་ཀྱི་སེམས་དངོས་པོ་དང་མཚན་མ་ཅིར་
ཡང་མ་གྲུབ་པའི་སྐྱེ་མེད་སྤྲོས་པ་དང་བྲལ་བ་འདི་ཉིད་ཡིན་ཏེ། སྙིང་པོ་བྱང་ཆུབ་ཀྱི་
སེམས་འདི་ལས་གཞན་དུ་ཆོས་ཀྱི་སྐུ་ཞེས་པ་རྡུལ་ཙམ་ཡང་གང་ཟག་སུས་ཀྱང་བཅོས་
ཤིང་བསྒྲུབ་པ་མེད་པ་དེས་ན་སངས་རྒྱས་ཆོས་ཀྱི་སྐུ་དེ་རང་གི་སེམས་ལས་གཞན་དུ་
མེད་དོ། །དེ་བཞིན་དུ་ལོངས་སྤྱོད་རྫོགས་པའི་སྐུ་ཡང་རང་གི་རིག་པ་བྱང་ཆུབ་ཀྱི་
སེམས་འདི་ཉིད་ཡིན་ཏེ། བྱང་ཆུབ་སེམས་ཀྱི་རང་རྩལ་འདོད་ཡོན་རྣམ་པོ་ལྔར་སྣང་
བ་ལ་རིག་པ་རང་ཉིད་གཉིས་སུ་མེད་པར་ལོངས་སྤྱོད་པ་དེ་ལ་ལོངས་སྐུ་ཞེས་གསུངས་
པ་ཡིན་ལ། དེ་ལྟར་རང་རིག་བྱང་ཆུབ་སེམས་ལས་བྱུང་བའི་གཟུགས་སོགས་ཡོན་
ཏན་རྣམ་པ་ལྔ་ལ་ལོངས་སྤྱོད་པའི་ཆ་ལས་ལོངས་སྤྱོད་རྫོགས་པའི་སྐུར་བཞག་པ་དེ་
ལས་ལོངས་སྐུ་ཞིག་གཞན་ནས་བསྒྲུབ་ཏུ་མེད་དོ། །དེ་ལྟ་བུའི་རྒྱལ་བ་ལོངས་སྤྱོད་
རྫོགས་པའི་སྐུའི་རྩལ་ལས་འཕྲོས་པའི་སངས་རྒྱས་སྤྲུལ་པའི་སྐུ་ཡང་ནི་བྱང་ཆུབ་ཀྱི་
སེམས་འདི་ཉིད་ཡིན་ཏེ། ཅེས་ཕྱིར་ན་རང་བཞིན་དང་འགྲོ་འདུལ་སྣ་ཚོགས་སྤྲུལ་པ་
ཐམས་ཅད་བྱང་ཆུབ་སེམས་ཀྱི་རྩལ་ལས་ཤར་བ་མིན་པ་གཅིག་ཀྱང་མེད་པས་སྙིང་
- 60 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པོ་བྱང་ཆུབ་སེམས་ཀྱི་སྤྲུལ་པ་ལས་ཁམས་གསུམ་འགྲོ་བའི་དོན་མཛད་པ་ཞིག་གཞན་
ན་མེད་པའི་ཕྱིར་ཏེ། ཀུན་མཁྱེན་བླ་མས། མེད་ལ་ཅིར་ཡང་འབྱུང་བ་སྤྲུལ་བའི་སྐུ། །
ཉིད་ལ་ཉིད་ལོངས་སྤྱོད་པ་ལོངས་སྤྱོད་རྫོགས། །དེ་ལ་དངོས་གཞི་མེད་པས་ཆོས་སྐུ་
སྟེ༑ ༑འབྲས་བུ་སྐུ་གསུམ་ལྷུན་གྱིས་གྲུབ་པའི་ཀློང་ཞེས་གསུངས་པ་ལྟར་སངས་རྒྱས་
སྐུ་གསུམ་པོ་ཐམས་ཅད་རིག་པ་བྱང་ཆུབ་སེམས་ཀྱི་ཀློང་དུ་མ་བཙལ་ལྷུན་གྱིས་གྲུབ་
པར་རྫོགས་པའོ། །
གཉིས་པ་དུས་གསུམ་གྱི་སངས་རྒྱས་སེམས་ལས་གཞན་ན་མེད་པར་བསྟན་པ་ནི།
དེ་ལྟར་རྒྱལ་བ་སྐུ་གསུམ་པོ་དེ་སེམས་ལས་གཞན་ན་མེད་པ་དེ་བཞིན་དུ། དུས་གསུམ་
དུ་གཤེགས་ཤིང་བྱོན་པའི་སངས་རྒྱས་ཐམས་ཅད་ཀྱང་རིག་པ་བྱང་ཆུབ་ཀྱི་སེམས་
འདི་ལས་གཞན་དུ་མེད་དེ། ཇི་ལྟར་ན་སྔ་རབ་འདས་པའི་སངས་རྒྱས་རྣམས་ཀྱིས་
རང་གི་སེམས་ཉིད་མ་བཅོས་པ་འདི་ཉིད་སྔར་ནས་མཐོང་ཞིང་རྟོགས་པས་སྔར་འདས་
པའི་དུས་ནས་ཀྱང་སངས་རྒྱས་ཟིན་པ་ཡིན་ལ། དེ་བཞིན་དུ་ད་ལྟར་ཕྱོགས་བཅུའི་
ཞིང་ན་བཞུགས་པའི་སངས་རྒྱས་རྣམས་ཀྱིས་ཀྱང་གནས་ལུགས་ཡེ་ནས་མ་བཅོས་
པ་ཡི་ངོ་བོ་རང་གི་སེམས་ཉིད་རང་བྱུང་གི་ཡེ་ཤེས་སམ། གཞན་ནས་ཤེས་རབ་རང་
བྱུང་གི་སྒྲོན་མ་ཞེས་བརྗོད་པ་དེས། རིག་པ་རང་གི་ངོ་བོ་མ་བཅོས་ཇི་བཞིན་པ་རུ་
རྟོགས་པར་གྱུར་ནུས་མངོན་པར་རྫོགས་པ་སངས་རྒྱས་ཏེ་ད་ལྟར་འགྲོ་བའི་དོན་ཡང་
དངོས་སུ་མཛད་པ་ཡིན་ལ། སླད་ནས་སམ་མ་འོངས་པ་ན་འབྱོན་པར་འགྱུར་བའི་
སངས་རྒྱས་རྣམས་ལ་ཡང་། སྟོན་པ་ཀུན་བྱེད་རྒྱལ་པོས་རིག་པ་རང་བྱུང་གི་ཡེ་ཤེས་
སྙིང་པོ་བྱང་ཆུབ་ཀྱི་སེམས་ཉིད་འདི་ལ་ནི་ཡེ་ནས་བཅོས་བསྒྱུར་སྤང་བླང་ཅི་ཡང་མ་
བྱས་པར་སངས་རྒྱས་པ་ཡིན་པར་བསྟན་པ་ལས། སྔ་བར་དེ་སངས་མ་རྒྱས་པའི་སྔ་
རོལ་དུ་འཆོས་ཤིང་བསྒྲུབ་པའི་སྒོ་ནས་སངས་རྒྱས་དགོས་པར་ལུང་མ་བསྟན་ཏོ་ཞེས་
དང་པོ་བཅོས་བསྒྱུར་གྱི་སྒོ་ནས་སངས་རྒྱས་ནས་སངས་རྒྱས་ཀྱི་གོ་འཕང་བསྒྲུབ་ནས་
- 61 -



ལེའུ་ཞེ་གཉིས་པ།
གཟོད་སངས་རྒྱས་ཟིན་ན་བཅོས་བསྒྱུར་མི་དགོས་པ་ལྟ་བུ་མ་ཡིན་པར། དང་པོ་ཉིད་
ནས་བཅོས་བསྒྱུར་སྤང་བླང་ཅི་ཡང་མི་དགོས་པར་སངས་རྒྱས་པའི་རང་བཞིན་དུ་
བསྟན་པའོ། །དེས་ན་དུས་གསུམ་གྱི་སངས་རྒྱས་ཐམས་ཅད་རང་གི་སེམས་ཉིད་སྐྱེ་
འགགས་དང་བྲལ་བའི་རང་བཞིན་འདི་ལས་གཞན་དུ་མེད་པར་གསུངས་ཏེ། ཀློང་
ཆེན་ལས། འདས་པའི་སངས་རྒྱས་གྲངས་མེད་ཀྱང་། །སྐྱེ་མེད་དེ་རྒྱུ་མངོན་སངས་
རྒྱས། །མ་བྱོན་སངས་རྒྱས་གྲངས་མེད་ཀྱང་། །འགག་པ་མེད་པར་ཡེ་སངས་རྒྱས། །
ད་ལྟར་སངས་རྒྱས་གྲངས་མེད་ཀྱང་། །སྐྱེ་འགག་མེད་པའི་ཀློང་ན་བཞུགས། །ཞེས་སོ། །
གསུམ་པ་ད་ལྟར་གྱི་སེམས་ཉིད་བཅོས་བསླད་མེད་པ་སྙིང་པོ་བྱང་ཆུབ་ཏུ་བསྟན་པ་
ནི། དེ་ལྟར་དུས་གསུམ་གྱི་རྒྱལ་བ་ཀུན་གྱི་རང་གི་སེམས་ཉིད་བཅོས་བསྒྱུར་སྤང་
བླང་དང་བྲལ་བ་ཇི་བཞིན་པ་རྟོགས་ནས་སངས་རྒྱས་པ་ཡིན་པའི་རྒྱུ་མཚན་དེ་བས་ན།
ད་ལྟར་གྱི་རྣལ་འབྱོར་བ་རྣམས་ཀྱིས་ཀྱང་ཏིང་ངེ་འཛིན་བསྒོམ་པ་སོགས་ཀྱིས་རང་
གི་སེམས་ཉིད་རང་བྱུང་གི་ཡེ་ཤེས་འདི་ཉིད་གཞན་དུ་མི་འཆོས་པར་མ་བཅོས་རྣལ་
མའི་ལམ་དུ་བཞུགས་ནས་སྙིང་པོ་བྱང་ཆུབ་ཀྱི་ས་རུ་བྱོན་པར་མཛོད་ཅིག་ཅེས་གདམས་
པའོ། །དེ་ལྟར་སེམས་ཉིད་མ་བཅོས་པར་བཞག་པས་འགྲུབ་པའི་རྒྱུ་མཚན་ཡང་ཡེ་
གྲོལ་ཀུན་ཏུ་བཟང་པོའི་དགོངས་པ་མ་བཅོས་ལྷུན་གྱིས་གྲུབ་པའི་སངས་རྒྱས་དེ་ཉིད་
རང་གི་སེམས་ཉིད་ཤེས་རིག་འགགས་མེད་འདི་ལས་གཞན་ན་མེད་པས་དེ་ཉིད་རང་
ངོ་ཤེས་པ་ཙམ་གྱིས་ཆོག་པའི་ཕྱིར་རོ། །རྨད་བྱུང་ལས། རང་རིག་བྱང་ཆུབ་སེམས་
ལས་མ་གཏོགས་པའི། །ཀུན་བཟང་གཞན་ནས་རྙེད་པར་མི་འགྱུར་བས། །སྔོན་ཆད་
མ་རིག་མ་མཐོང་ངོ་མཚར་ཆེ། །ཞེས་གསུངས་པ་ལྟར་རོ། །གཉིས་པ་ལ་ཡང་གསུམ་
ལས། དང་པོ་བཅོས་པས་མི་འགྲུབ་པའི་ཚུལ་ནི། འདི་ལྟར་ཕྱིར་ནང་སྣོད་བཅུད་ཀྱི་
དངོས་པོ་ཇི་ལྟར་སྣང་བའི་ཆོས་རྣམས་ཐམས་ཅད་ཡེ་ནས་གཞི་མེད་རྩ་བྲལ་ཆེན་པོ་
ཀུན་བྱེད་བྱང་ཆུབ་སེམས་ཀྱི་ཀློང་ནས་མེད་སྣང་སྟོང་གཟུགས་ཀྱི་རོལ་བར་ཤར་བ་
• 62 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཙམ་ཡིན་པས་དེ་ལ་དགག་བསྒྲུབ་སྤང་བླང་གང་ཡང་མི་དགོས་པར་ཆོས་དབྱིངས་
བྱང་ཆུབ་ཀྱི་སེམས་སུ་ཡེ་ནས་གྲོལ་ཟིན་པ་ལ། དེ་ལྟར་མ་རྟོགས་ཏེ་སློང་འགོག་སྦྱོང་
བསྒྱུར་དང་བསྒོམ་བསྒྲུབ་རྩོལ་བའི་སྒོ་ནས་བཅོས་ཤིང་བསྒྲུབ་པར་བྱས་པས་སེམས་
ཉིད་ཇི་བཞིན་པའི་དོན་འགྲུབ་པར་མི་འགྱུར་བས་ན་བསྒོམ་བསྒྲུབ་དང་རྩོལ་བ་ཅི་
ཡང་མི་བྱེད་པར་གདམས་པ་སྟེ། ཀློང་ཆེན་ལས། འདི་ལས་གཞན་དུ་མ་བལྟ་ཞིག །
བལྟས་ཤིང་བལྟས་ཤིང་རྟོག་པ་སྐྱེ། །འདི་ལས་གཞན་ལ་མ་བལྟས་ན། །མི་རྟོག་གཞན་
དུ་བསྒོམ་མི་དགོས། །འདི་ལས་གཞན་དུ་མ་སྤྱད་ཅིག །སྤྱད་ཅིང་སྤྱད་ཅིང་ལོག་ལྟ་
སྐྱེ། །འདི་ལས་གཞན་དུ་མི་སྤྱོད་ན། །རྟོག་དཔྱོད་གཞན་དུ་བྱ་མི་དགོས། །འདི་ལས་
གཞན་དུ་མ་རྩོལ་ཅིག །རྩོལ་ཞིང་རྩོལ་ཞིང་གཟུང་འཛིན་མཆེད། །འདི་ལས་གཞན་
དུ་མ་རྩོལ་ན། །འཇུག་སྒོ་ཐ་དད་མེད་པའི་ཕྱིར། །ས་དང་ལམ་ལ་སྦྱང་མི་དགོས། །
འདི་ལས་གཞན་དུ་མ་བསྒྲུབ་ཤིག །བསྒྲུབ་ཤིང་བསྒྲུབ་ཤིང་མཐར་ཐུག་མེད། །འདི་
ལས་གཞན་དུ་མི་བསྒྲུབ་ན། །སངས་རྒྱས་གོ་འཕང་ཐོབ་མི་དགོས། །ཞེས་གསུངས་
པ་ལྟར་རོ། །
གཉིས་པ་དེའི་ཉེས་པ་ནི། དེ་ལྟར་ཆོས་ཐམས་ཅད་ཀྱི་གནས་ལུགས་རིག་པ་བྱང་ཆུབ་
ཀྱི་སེམས་ཡེ་ནས་བྱར་མེད་ཡེ་གྲོལ་ཀྱི་ངོ་བོར་སངས་རྒྱས་ཟིན་པས་མ་བཅོས་ལྷུན་
གྲུབ་ཆེན་པོའི་རང་བཞིན་དུ་གནས་པ་དེ་མ་རྟོགས་པར་རྒྱུ་འབྲས་དང་བསྒོམ་བསྒྲུབ་
ལ་སོགས་པ་བླང་དོར་འབད་རྩོལ་གྱིས་བཅོས་ཤིང་བསྒྲུབ་པར་བྱས་པས་གདོད་སངས་
རྒྱས་ཀྱི་གོ་འཕང་གྲུབ་པར་བྱེད་པ་དེ་ནི་བསྐལ་བ་དུ་མའི་གྲངས་བགྲངས་ནས་འབད་
པར་བྱས་ཀྱང་ཡེ་གནས་ཆོས་སྐུའི་དགོངས་པ་མི་རྩོལ་བདེ་བ་ཆེན་པོའི་རང་བཞིན་
དང་ཕྲད་པར་མི་འགྱུར་ཏེ། དཔེར་ན་ཤར་དུ་དོན་གཉེར་ནུབ་ལམ་དུ་ཕྱིན་པས་མི་
འགྲུབ་པ་ལྟར་རྩོལ་མེད་ཀྱི་དོན་རྩོལ་བསྒྲུབ་ཀྱི་ལམ་ནས་མི་འགྲུབ་པའི་ཕྱིར་ཏེ། ནམ་
མཁའ་ཆེ་རྒྱས་པ་ལས། སེམས་ཉིད་རྟོགས་པའི་སངས་རྒྱས་ཏེ། །སངས་རྒྱས་གཞན་
-63-



ལེའུ་ཞེ་གཉིས་པ།
དུ་མ་ཚོལ་ཅིག །སངས་རྒྱས་གཞན་ནས་བཙལ་བ་ནི། །མར་འདོད་ཆུ་ལ་བསྲུབ་པ་
འདྲ། །དེ་བཞིན་གཤེགས་པ་ཐམས་ཅད་ལ། གསང་བ་དམ་པ་འདི་མེད་པར། །གང་
ཞིག་ལམ་གཞན་འཇུག་པ་དེ། །བསྐལ་བ་དག་ནི་སྟོང་དུ་ཡང་། །སྔགས་ཀྱི་འབྲས་
བུ་མི་ཐོབ་བོ། །ཞེས་དང་། རྨད་བྱུང་ལས། དམིགས་པས་དོན་ལ་འཇུག་པས་དགོས་
པ་གོལ། །དམིགས་པས་གཟའ་གཏད་འཆའ་བས་གཏན་ནས་ཉམས། །སྟོང་ཉིད་དེ་
་བཞིན་ཉིད་བལྟ་ལྟ་བ་ལྐུགས། །བདེ་བའི་ཤུལ་ལམ་འདོད་པས་ལམ་ཐག་རིང་། །
བསྲུང་དང་མི་བསྲུང་གཉིས་ཀྱི་དམ་ཚིག་ཉམས། །སྤྱད་དང་མི་སྤྱད་འཛིན་པས་ཐར་
ལམ་འགགས། །བལྟ་དང་མི་བལྟར་མཐོང་བའི་དམ་པ་བརླག །བསྒོམ་དང་མི་བསྒོམ་
གཉིས་ཀྱི་རྟོག་མཐའ་མེད། །རྨད་བྱུང་ཉིད་ལ་འདི་རྣམས་ཕྱིར་གྱུར་པས། །རྨད་བྱུང་
མཛོད་ཆེན་ངོ་བོ་ཉིད་ལས་ཉམས། །ཞེས་གསུངས་པ་ལྟར་རོ། །
གསུམ་པ་འཆོས་པར་བྱེད་པའི་ཆོས་ཚུལ་ཐམས་ཅད་དྲང་དོན་ཡིན་པར་བསྟན་པ་ནི།
ཀྱེ་སེམས་དཔའ་ཆེན་པོ་ལ་སོགས་པའི་འཁོར་རྣམས་གསོན་ཅིག་ཅེས་པའི་དོན་དུ་
འབོད་པའི་ཚིག་སྦྱར་ཏེ། འདི་ལྟར་སངས་རྒྱས་སྐུ་གསུམ་པོ་ཐམས་ཅད་རང་གི་སེམས་
ཉིད་རིག་པ་རང་བྱུང་གི་ཡེ་ཤེས་འདི་ལས་གཞན་དུ་མེད་པས། རང་གི་སེམས་འདི་
ཉིད་མ་བཅོས་པར་རང་བབ་རང་གཤིས་སུ་བཞག་པ་ལས་གཞན་པའི་རྩོལ་བསྒྲུབ་
གང་ཡང་མི་དགོས་པའི་ཕྱིར་ན། རྒྱལ་བ་སྐུ་གསུམ་གྱི་སྟོན་པ་རྣམས་ཀྱིས་བསྟན་པའི་
ཐེག་བརྒྱད་ཀྱི་མདོ་ལུང་རྣམས་ལས་ས་ལམ་སྦྱང་བགྲོད་ལ་སོགས་པའི་རྩོལ་སྒྲུབ་་་
ཀྱིས་འཆོས་པར་བྱེད་པའི་དོན་འབྱུང་བ་དེ་ནི་དྲང་དོན་ཙམ་ལས་རྩོལ་བྲལ་ཡེ་གྲོལ་
གྱི་དགོངས་པ་སྟོན་པར་བྱེད་པའི་ངེས་པའི་དོན་མིན་ཏེ། ཅིས་ཕྱིར་ན་སྟོན་པ་སྐུ་གསུམ་
པོ་ཡང་ཉིད་ཀྱི་སྟོན་པ་ཀུན་བྱེད་བྱང་ཆུབ་སེམས་ཀྱི་རང་བཞིན་བཅོས་བསྒྱུར་དང་
བྲལ་བའི་དོན་ཇི་བཞིན་པ་སྟོན་པར་མཛད་པ་པོ་མིན་པའི་ཕྱིར་ཏེ། དེས་ན་འོག་མའི་
ཐེག་པ་བརྒྱད་པོའི་དོན་དེ་ཇི་ལྟ་བ་བཞིན་དུ་སེམས་ཉིད་རང་བྱུང་གི་ཡེ་ཤེས་འདི་ལ་
- 64 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྤོང་འགོག་སྦྱོང་བསྒྱུར་ལ་སོགས་པས་འཆོས་པར་བྱེད་པ་ཡི་ལམ་སྟོན་པར་མཛད་
པའི་རྒྱལ་བ་སྐུ་གསུམ་གྱི་སྟོན་པས་རྒྱུ་འབྲས་དང་ས་ལམ་ལ་སོགས་པ་གནས་སྐབས་
སུ་ལུང་རིག་དང་མི་འགལ་བའི་བདེན་པའི་ཆོས་ཚུལ་ཇི་ལྟར་བསྟན་ཡང་གནས་ལུགས་
མཐར་ཐུག་པ་དྲང་ཐད་དུ་སྟོན་པར་བྱེད་པའི་ངེས་པའི་ལུང་ནི་མ་ཡིན་པར་གདུལ་བྱ་
རྣམས་ལམ་ལ་རིམ་གྱིས་དྲང་བའི་ལུང་ཙམ་དུ་བསྟན་པ་ཡིན་ནོ། །ཞེས་གསུངས་སོ། །
གཏིང་རྫོགས་ལས། བདེ་བཤེགས་མྱ་ངན་འདས་པ་ངེས་པའི་དོན། ས་ལམ་ཡང་དག་
ཆོས་སྐུ་གཅིག་ལས་མེད། །གོང་འོག་ཉེ་རིང་ཡོད་པར་གསུངས་པ་ཡང་། །བློ་དམན་
དྲང་བའི་དོན་དུ་བཤད་པ་ཡིན། །ཅེས་པ་ལྟར་རོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སེམས་ཉིད་བཅོས་སུ་
མེད་པར་སྟོན་པའི་ལེའུ་སྟེ་ཞེ་གཉིས་པའི་འགྲེལ་བའོ།། །།
དོན་གསུམ་པ་སེམས་ཉིད་རང་བྱུང་གི་ཡེ་ཤེས་ཀུན་གྱི་སྔ་རོལ་ནས། དག་པ་ཡེ་
ཤེས་ཆེན་པོར་གནས་པས་དང་པོའི་སངས་རྒྱས་ཡིན་ལ། དེ་ཉིད་རྟོགས་པས་གློ་བུར་
དྲི་བྲལ་གྱི་སངས་རྒྱས་ཕུན་སུམ་ཚོགས་པ་ཀུན་གྱི་བདག་ཉིད་ཆེན་པོར་སྣང་བ་ཡང་
གཞི་རང་བཞིན་རྣམ་དག་གི་སངས་རྒྱས་ཀྱི་ཆོས་ལ་ལྟོས་པས་དེའི་རང་བཞིན་གཏན་
ལ་འབེབ་པའི་ལེའུ་ཞེ་གསུམ་པ་ལ་གཉིས་ཏེ། བསྟན་པ་དང་། བཤད་པའོ། །དང་
པོ་ནི། དེ་ལྟར་ཆོས་ཐམས་ཅད་རིག་པ་བྱང་ཆུབ་ཀྱི་སེམས་སུ་ཡེ་ནས་སངས་རྒྱས་པའི་
དོན་ལ་འཆོས་པར་བྱེད་མི་དགོས་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་
རྒྱལ་པོ་དེས་ཕུན་སུམ་ཚོགས་པ་གསུམ་གྱིས་བསྡུས་པའི་ཆོས་ཐམཾས་ཅད་ཀྱི་སྟོན་
པོ་ཀུན་བྱེད་ཉིད་ཡིན་ཞིང་། ཉིད་ཀྱི་རང་བཞིན་བཅོས་བསྒྱུར་སྤང་བླང་ལས་འདས་
པ་དང་། སྐུ་གསུམ་པོ་ཀུན་གྱི་སྟོན་པ་ཡིན་པར་ཞལ་གྱིས་བཞེས་པ་འདི་གསུངས་སོ། །
གཉིས་པ་རྒྱས་པར་བཤད་པ་ལ་གསུམ་སྟེ། ཕུན་སུམ་ཚོགས་པ་གསུམ་གྱི་རང་བཞིན་
མདོར་བསྟན་པ། དེའི་ངོ་བོ་རྒྱས་པར་བཤད་པ། ཐམས་ཅད་རང་བྱུང་ཡེ་ཤེས་སུ་དོན་
- 65 -



ལེའུ་ཞེ་གསུམ་པ།
བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག སྟོན་པ་ཀུན་བྱེད་རྒྱལ་
པོ་ང་ནི་འཁོར་འདས་ཀྱི་ཆོས་རྣམས་ཀུན་གྱི་སྟོན་པ་རང་བྱུང་ཡེ་ཤེས་ཆེན་པོའི་ངོ་བོ་
སྟེ། ཀུན་བྱེད་ང་ཡི་རང་བཞིན་རྣམ་པ་གསུམ་ལས་ནི་སྐུ་གསུམ་གྱི་སྟོན་པ་ཡང་ནི་
རྣམ་པ་གསུམ་དུ་བསྟན་པ་དང་། སྟོན་པ་གསུམ་པོ་དེ་ཡི་ཕྱི་ནང་གསང་བའི་བསྟན་
པ་ཡང་ནི་རྣམ་པ་གསུམ་དུ་བཀོད་པ་ཐམས་ཅད་ཀུན་བྱེད་འཁོར་གྱི་ཚོགས་རྣམ་པ་
གསུམ་པོ་ཡང་ནི་སྟོན་པ་རང་བྱུང་གི་ཡེ་ཤེས་ང་ཡིས་རང་བཞིན་རྣམ་པ་གསུམ་ལས་
འཕྲོས་ཤིང་བསྟན་པ་ཡིན་ནོ་ཞེས་སོ། །
གཉིས་པ་ལ་གསུམ་སྟེ། སྟོན་པའི་ངོ་བོ་རྒྱས་པར་བཤད་པ། འཁོར་གྱི་ངོ་བོ་རྒྱས་པར་
བཤད་པ། བསྟན་པའི་ངོ་བོ་རྒྱས་པར་བཤད་པ་གསུམ་ལས། དང་པོ་ལ། སྐུ་གསུམ་
གྱི་སྟོན་པ་སྤྱིར་བསྟན་པ་དང་། ཆོས་སྐུ་ལོངས་སྐུ་སྤྲུལ་སྐུ་གསུམ་གྱི་སྟོན་པ་བྱེ་བྲག་
ཏུ་བཤད་པ་དང་། མཇུག་བསྡུ་བ་གསུམ་ལས། དང་པོ་ནི། དེ་ལ་ཀུན་བྱེད་ཉིད་ཀྱི་
རང་བཞིན་ལས་སྟོན་པ་གསུམ་དུ་སྣང་བ་དེ་ཡང་གང་དང་གང་ཡིན་ཞེ་ན། འདི་ལྟར་
ཆོས་རྣམས་ཀྱི་རང་བཞིན་ཆོས་ཉིད་སྟོང་པ་ཆེན་པོ་སྤྲོས་བྲལ་དེ་བཞིན་ཉིད་དུ་སྟོན་
པའི་སྟོན་པ་ཆོས་ཀྱི་སྐུ་དང་། དེ་བཞིན་དུ་ཆོས་རྣམས་ཀྱི་ངོ་བོ་ཇི་ལྟར་སྣང་བའི་དངོས་
པོ་གཟུགས་སྒྲ་དྲི་རོ་ལ་སོགས་པ་ཐམས་ཅད་གཉིས་མེད་བདེ་བ་ཆེན་པོའི་ལོངས་སྤྱོད་
དུ་རང་ཤར་བ་ཡིན་པས་ཉིད་ལས་གཞན་དུ་མེད་པར་སྟོན་པའི་སྟོན་པ་ལོངས་སྤྱོད་
རྫོགས་སྐུ་དང་། གདུལ་བྱ་རང་རང་གི་ཁམས་དབང་མོས་པ་དང་མཚན་པར་སྡེ་སྣོད་
གསུམ་གྱི་དོན་སྟོན་པར་བྱེད་པའི་དོན་གྱི་བརྗོད་བྱ་ཟབ་མོ་རྣམས་མཚོན་བྱེད་གསུང་
རབ་ཀྱི་ཚིག་ཐམས་ཅད་སྒྲ་ཚིག་གི་སྡེབས་སྦྱོར་ལེགས་པའི་སྒོ་ནས་སྟོན་པའི་སྟོན་པ་
སྤྲུལ་པའི་སྐུ་དང་རྣམ་པ་གསུམ་དུ་ཤེས་པར་བྱའོ། །གཉིས་པ་བྱེ་བྲག་ཏུ་བཤད་པ་ལ་
ཆོས་སྐུ་ལོངས་སྐུ་སྤྲུལ་སྐུ་གསུམ་ལས། དང་པོ་ནི། འདི་ལྟར་ཆོས་རྣམས་ཀྱི་རང་བཞིན་
ཡེ་སྟོང་སྤྲོས་པ་ལས་འདས་པའི་རང་བཞིན་སྟོན་པར་མཛད་པའི་སྟོན་པ་ཆོས་ཀྱི་སྐུས་
- 66 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ནི༑ རང་བཞིན་སྐྱེ་བ་མེད་པའི་དབྱིངས་ལས་རོལ་བ་འགགས་མེད་དུ་ཤར་བའི་ཆོས་
ཐམས་ཅད་སྣང་བའི་དུས་ཉིད་ནས་སྐྱེ་མེད་བྱང་ཆུབ་སེམས་ཀྱི་ངང་ལས་སྐད་ཅིག་
ཀྱང་གཡོ་བ་མེད་པར་སྟོན་པ་བྱིན་གྱིས་རླབས་ཀྱི་གསུང་དམ་ཆོས་སྐུ་སྐྱེ་མེད་དོན་གྱི་
གསུང་ཉིད་ཕྱུང་སྟེ། ཇི་ལྟར་སྣང་བའི་འཁོར་འདས་ཀྱི་ཆོས་རྣམས་ཐམས་ཅད་ཀུན་
ཡེ་སྟོང་འཛིན་མེད་ཆེན་པོ་ཆོས་རྣམས་ཀྱི་གནས་ལུགས་སྐྱེ་བ་མེད་པ་མ་བཅོས་དེ་
བཞིན་ཉིད་ཀྱི་རང་བཞིན་དུ་སྟོན་པར་བྱེད་པ་སྟེ། ཀློང་ཆེན་ལས། སྐྱེ་བ་མེད་པའི་
ཆོས་ཉིད་དེ། །འབྱུང་ལྔ་སྣོད་བཅུད་སྐྱེ་བའི་སྒོ། །འབྱུང་ལྔ་སྣོད་བཅུད་ཤར་ཙམ་ན། །
སྐྱེ་མེད་རང་ཡིན་གཞན་མ་སྐྱེས། །སྐྱེས་ཙམ་ཉིད་ན་སྐྱེ་བ་མེད། །མ་སྐྱེས་པ་ཡི་ཆོས་
ཉིད་དེ། །ཕོ་མོ་མ་ནིང་སྐྱེ་བའི་རྒྱུ། །ཕོ་མོ་མ་ནིང་ལུས་བླངས་ཀྱང་། །སྐྱེ་མེད་རང་
ཡིན་གཞན་མ་སྐྱེས། །སྐྱེས་ཙམ་ཉིད་ན་སྐྱེ་བ་མེད། །མ་སྐྱེས་པ་ཡི་ཆོས་ཉིད་དེ། །དུག་
ལྔ་དུག་གསུམ་སྐྱེ་བའི་རྒྱུ། །ཉོན་མོངས་ལྔ་རུ་ཤར་ཙམ་ན། །སྐྱེ་མེད་རང་ཡིན་གཞན་
མ་སྐྱེས། །སྐྱེས་ཙམ་ཉིད་ན་སྐྱེ་བ་མེད། །མ་སྐྱེས་པ་ཡི་ཆོས་ཉིད་དེ། །རང་བྱུང་ཡེ་ཤེས་
སྐྱེ་བའི་རྒྱུ། །ཕྱོགས་མེད་རིག་པར་ཤར་ཙམ་ན། །སྐྱེ་མེད་རང་ཡིན་གཞན་མ་སྐྱེས། །
སྐྱེས་ཙམ་ཉིད་ན་སྐྱེ་བ་མེད། །ཅེས་གསུངས་པ་ལྟར་ཆོས་འདི་དག་ཐམས་ཅད་གང་
ལས་སྣང་བའི་རྒྱུ་སྐྱེ་བ་མེད་པའི་དབྱིངས་ལས་ཤར་བ་ཡིན་པའི་རྒྱུ་མཚན་དེ་ཉིད་ཀྱི་
ཕྱིར་ན་ད་ལྟར་སྣང་བཞིན་པའི་དུས་ནས་ཀྱང་། སྐྱེ་མེད་ཀྱི་རང་བཞིན་ལས་མ་འདས་
པས་དེའི་རང་བཞིན་དུ་ཡེ་ནས་བྱིན་གྱིས་བརླབས་པར་སྟོན་པ་སྟེ། དཔེར་ན་སྨིག་རྒྱུ་
ལ་ཆུར་འཁྲུལ་བའི་ཚེ་ན་ཡང་སྨིག་རྒྱུ་དེ་ཉིད་ལས་གཞན་པའི་ཆུ་ཞིག་ཡེ་ནས་སྐྱེ་མ་
མྱོང་བའི་ཕྱིར་ན། དེ་ལྟར་ཆུའི་རང་བཞིན་དུ་སྣང་བཞིན་པའི་དུས་ནས་ཀྱང་སྐྱེ་མེད་
ཀྱི་རང་བཞིན་ལས་མ་གཡོས་པ་བཞིན་ནོ། །གཉིས་པ་ནི། ཆོས་རྣམས་ཀྱི་ངོ་བོ་རང་
གསལ་ལྷུན་གྲུབ་ཀྱི་སྣང་ཆ་སྟོན་པར་མཛད་པའི་སྟོན་པ་ལོངས་སྤྱོད་རྫོགས་པའི་སྐུས་
ནི༑ འདོད་པའི་ཡོན་ཏན་རྣམ་པ་ལྔའི་རང་བཞིན་དུ་ཇི་ལྟར་སྣང་བའི་ཆོས་རྣམས་



ལེའུ་ཞེ་གསུམ་པ།
ཐམས་ཅད་ཀུན་སྟོན་པ་ཉིད་ཀྱི་སྐུ་ཡི་ངོ་བོ་རུ་མངོན་དུ་ཕྱུང་ནས་ནི་ཆོས་རྣམས་ཀྱི་
ངོ་བོར་ཏེ་ངོ་བོ་ཇི་ལྟར་སྣང་བར་གྱུར་པ་དེ་ལས་གཞན་དུ་སྟོན་པ་ལོངས་སྤྱོད་རྫོགས་
པའི་སྐུ་ཞིག་མེད་པར་རང་གི་རང་བཞིན་སྟོན་པར་མཛད་པའོ། ། །
གསུམ་པ་ནི། ཐུན་མོང་གི་གདུལ་བྱ་རྣམས་ལ་ཆོས་ཀྱི་དོན་རྣམས་སྒྲ་ཚིག་ལེགས་པའི་
སྒོ་ནས་སྟོན་པར་མཛད་པའི་སྟོན་པས་ཏེ་སྟོན་པ་སྤྲུལ་པའི་སྐུས་ནཾ། སྡེ་སྣོད་གསུམ་
གྱི་བསྡུས་པའི་ཆོས་རྣམས་ཀུན་གྱི་དོན་ནི་ངག་ཚིག་གི་སྒྲ་རུ་བསྡུས་ནས་དོན་དམ་གྱི་
གནས་ཚུལ་མ་རིག་པ་དང་། ཐ་སྙད་ཀུན་རྫོབ་ཀྱི་སྣང་ཚུལ་མི་ཤེས་པའི་ཁམས་གསུམ་
གྱི་སེམས་ཅན་རྣམས་ལ་དེ་ལྟ་བུའི་བདེན་པ་གཉིས་ཀྱི་དོན་དེ་ཉིད་མ་ནོར་བར་རྗོད་
བྱེད་སྒྲ་དང་ཚིག་གིས་བསྡེབས་སྦྱོར་ལ་ལེགས་པའི་སྒོ་ནས་སྟོན་པར་མཛད་པ་ཡིན་
ནོ༑ ༑གསུམ་པ་མཇུག་བསྡུ་བ་ནི། རྒྱུ་མཚན་དེས་ན་རྒྱལ་བ་སྐུ་གསུམ་གྱི་སྟོན་པའི་
རང་བཞིན་དེ་དག་ཐམས་ཅད་སྟོན་པ་ཀུན་བྱེད་རྒྱལ་པོ་རིག་པ་བྱང་ཆུབ་སེམས་ཀྱི་
རང་བཞིན་མངོན་དུ་ཕྱུང་ནས་བསྟན་པ་ཡིན་པར་བཤད་པའོ། །
གཉིས་པ་འཁོར་གྱི་ངོ་བོ་རྒྱས་པར་བཤད་པ་ལ་བསྟན་བཤད་དོན་བསྡུ་གསུམ་ལས།
དང་པོ་མདོར་བསྟན་པ་ནི། དེ་ལྟ་བུའི་སྟོན་པ་སྐུ་གསུམ་གྱིས་ཇི་སྙེད་གསུངས་པའི་
བསྟན་པ་དེ་རྣམས་དང་པོ་སྟོན་པའི་ཡུལ་དང་མཐར་མི་ཉམས་པར་འཛིན་པར་བྱེད་
པའི་འཁོར་གྱི་ཚོགས་ཀྱང་ནི་རྣམ་པ་གསུམ་གསུམ་གྱི་རང་བཞིན་དུ་བསྟན་ཏེ་ཞེས་
རྒྱས་བཤད་འོག་ནས་བཤད་པ་འདྲེན་པའི་ཕྱིར་དུ་ལྷག་བཅས་ཀྱི་ཚིག་སྦྱར་བའོ། །
གཉིས་པ་རྒྱས་པར་བཤད་པ་ནི། དེ་ལ་སྟོན་པ་ཆོས་ཀྱི་སྐུ་ཡིས་ཤིན་ཏུ་རྣལ་འབྱོར་
རྒྱུ་འབྲས་རྩོལ་སྒྲུབ་ལས་འདས་པའི་དོན་བསྟན་པར་མཛད་པའི་འཁོར་ནི་རིག་པ་
བྱང་ཆུབ་སེམས་ཀྱི་དོན་ཇི་བཞིན་པ་སྟོན་པར་བྱེད་པ་ཨ་ཏི་ཡེ་གྲོལ་ཆེན་པོ་མ་བཅོས་
ལྷུན་གྱིས་གྲུབ་པའི་སྒོར་ཞུགས་ཤིང་དེ་ལ་ཡིད་ཆེས་པས་རང་གནས་སྙིང་པོའི་ཡེ་
ཤེས་མ་ནོར་བར་རྟོགས་ཏེ་མངོན་པར་རྫོགས་པ་སངས་རྒྱས་པའི་ས་ལ་གནས་པའི་
- 68 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུས་གསུམ་གྱི་རྒྱལ་བ་རྣམས་དང་། གཞན་ཡང་རང་བཞིན་ལྷུན་གྱིས་གྲུབ་པའི་སངས་
རྒྱས་ཁམས་གསུམ་གྱི་སེམས་ཅན་རྣམས་ཀྱང་སྡུད་དེ། མདོ་བཅུ་ལས། སྟོན་པ་ཆོས་
ཀྱི་སྐུའི་འཁོར་ནི། །དུས་གསུམ་སངས་རྒྱས་བཞུགས་པ་དང་། །ཁམས་གསུམ་རྒྱུད་
དྲུག་སེམས་ཅན་དེ། །འཕགས་པའི་ཐུགས་རྗེས་སེམས་ཅན་ལ། །འབྲེལ་བ་ཕུན་སུམ་
ཚོགས་པར་བཤད། །ཅེས་སྔར་དྲང་བ་བཞིན་ནོ། །ལོངས་སྐུའི་འཁོར་ནི་ལྷུན་གྱིས་
གྲུབ་པ་དང་ཕྱག་རྒྱ་ཆེན་པོ་ལ་སོགས་པའི་རིག་པ་འཛིན་པའི་ས་ལ་གནས་པ་རྣམས་
དང་།གཞན་ཡང་ས་དང་པོ་རབ་ཏུ་དགའ་བ་ནས་བཅུ་བ་ཆོས་ཀྱི་སྤྲིན་ཞེས་བྱ་བའི་བར་
དུ་གནས་པའི་འཁོར་གང་ཞིག་སངས་རྒྱས་ཀྱི་ས་དངོས་སུ་མ་ཐོབ་ཀྱང་དེ་ལ་ཉེ་མ་རེག་
པའི་ལམ་བསྒོམ་པའི་ས་ལ་གནས་པ་རྣམས་དང་། སངས་རྒྱས་སྤྲུལ་སྐུའི་འཁོར་ནི་
ཐེག་པ་རང་རང་གི་སར་སེམས་བསྐྱེད་ཅིང་མོས་པ་ཙམ་གྱིས་ལམ་ལ་སྤྱོད་པའི་འཁོར་
རྣམས་ཏེ། དེ་དག་ནི་རྒྱུ་དགེ་བ་ལ་སྤྱད་པའི་འབྲས་བུ་བདེ་བ་བསྒྲུབ་ཤིང་མི་དགེ་བ་
དང་དུག་ལྔ་འཇོམས་པར་བྱེད་པའི་ས་ལ་གནས་པ་ཡིན་ནོ། །ཞེས་པའོ། །
གསུམ་པ་དོན་བསྡུ་བ་ནི། དེ་ལྟ་བུའི་འཁོར་གྱི་དབྱེ་བ་རྣམ་པ་གསུམ་པོ་དེ་ནི་གོང་གི་
གོ་རིམ་བཞིན་དུ་སྐུ་གསུམ་གྱི་སྟོན་པ་གསུམ་གྱི་འཁོར་དུ་བསྟན་པ་ཡིན་ནོ་ཞེས་སོ། །
གསུམ་པ་བསྟན་པའི་ངོ་བོ་རྒྱས་པར་བཤད་པ་ལ་གཉིས་ཏེ། འཁོར་གྱིས་ཞུས་པ་དང་།
སྟོན་པས་ལན་གསུངས་པའི་ཚུལ་གྱིས་བསྟན་པའི་ངོ་བོ་རྒྱས་པར་བཤད་པའོ། ། །
དང་པོ་ནི། དེ་ལྟར་སྟོན་འཁོར་གཉིས་པོ་བསྟན་པ་དེ་ནས་སེམས་དཔའ་རྡོ་རྗེ་སླར་
ཞུས་པ། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ལགས་རྒྱལ་བ་སྐུ་གསུམ་གྱི་སྟོན་པ་
གསུམ་དང་དེ་རྣམས་ཀྱི་འཁོར་གྱི་ཚོགས་རྣམས་ནི་གོང་དུ་གསུངས་པ་དེ་ལྟར་ལགས་
ན༑ དེ་དག་གི་བསྟན་པ་རྣམས་པ་གསུམ་ནི་ཚུལ་ཇི་ལྟར་བསྟན་པར་བགྱི་བ་ལགས་
ཞེས་ཞུས་པས་ཞེས་གོང་འོག་མཚམས་སྦྱར་བའོ། །གཉིས་པ་དེའི་ལན་ལ་གསུམ་སྟེ།
སེམས་ཉིད་དེ་བཞིན་ཉིད་ཀྱི་ངོ་བོར་བསྟན་པ། དེ་ལ་བཅོས་བསླད་བསྒོམ་པས་མི་
- 69-



ལེའུ་ཞེ་གསུམ་པ།
རྟོགས་པ། སྣང་སྲིད་ཐམས་ཅད་དབྱིངས་གཅིག་སེམས་ཉིད་དེ་བཞིན་ཉིད་ལས་གཞན་
མི་རྙེད་པ་གསུམ་གྱིས་ཆོས་སྐུའི་ལན་བཤད་པ། ཡུལ་ལྔ་དབང་ཤེས་ལ་སྣང་བ་རྟོག་
བྲལ་དེ་བཞིན་ཉིད་ཀྱི་ངོ་བོར་བསྟན་པ་དང་། དེའི་ཐོག་ཏུ་བཅོས་བསླད་གཉིས་འཛིན་
མེད་པར་བཞག་པས་ཡུལ་ལྔ་འཛིན་ཞེན་གྱི་ཚུལ་གྱིས་སྤྱོད་བྱ་སྤྱོད་བྱེད་དུ་མ་གྲུབ་པར་
བསྟན་པས་ལོངས་སྐུའི་ལན་བཤད་པ། རྗེས་སྣང་རྣམ་རྟོག་ཡུལ་ལ་དཔྱོད་པ་ཐ་དད་
ལ་སེམས་ཅན་གྱིས་བསམ་པར་བརྗོད་པ་དང་། དེ་ཉིད་སྣང་སྟོང་གྲག་སྟོང་རིག་
སྟོང་ལ་སོགས་དྲུག་ཏུ་ལ་བཟླ་བ། དཔེ་དོན་རྟགས་གསུམ་རྒྱལ་བའི་སྐུ་གསུང་ཐུགས་
སུ་བརྗོད་པས་སྤྲུལ་སྐུའི་བསྟན་པའི་ལན་རྒྱ་ཆེར་བཤད་པའོ། །
དང་པོ་ནི། སེམས་དཔའ་རྡོ་རྗེས་དེ་ལྟར་ཞུས་པའི་དོན་སྟོན་པ་ཉིད་ཀྱིས་གསུངས་པ་
ནི༑ ཀྱེ་སེམས་དཔའ་ཆེན་པོ་སྐུ་གསུམ་གྱི་བསྟན་པ་གསུམ་ཇི་ལྟར་ཡིན་པ་བསྟན་པའི་
ཚུལ་འདི་ཉོན་ཅིག དེ་ལ་ཆོས་ཀྱི་སྐུ་ཡི་བསྟན་པ་ནི་སྣང་སྲིད་འཁོར་འདས་ཀྱི་ཆོས་
ཐམས་ཅད་ཆོས་ཉིད་དེ་བཞིན་ཉིད་ཀྱི་རང་བཞིན་ཆོས་ཀྱི་དབྱིངས་སུ་བསྟན་ཏེ། ཆོས་
ཉིད་དེ་བཞིན་ཉིད་དེ་ནི་ཇི་ལྟར་ཡིན་སྙམ་ན། ཆོས་ཉིད་དེ་བཞིན་ཉིད་ཀྱི་ངོ་བོ་དེ་ལ་
ནི་འཁོར་འདས་དང་ཕྱི་ནང་ཡུལ་དང་ཡུལ་ཅན་ལ་སོགས་པའི་རྣམ་པ་གཉིས་སུ་དབྱེ་
རུ་མེད་པར་ཇི་ལྟར་སྣང་བའི་ཆོས་རྣམས་ཐམས་ཅད་ཀུན་སྙིང་པོ་རང་བྱུང་གི་ཡེ་ཤེས་
རིག་པ་བྱང་ཆུབ་སེམས་ཀྱི་ངོ་བོ་མངོན་དུ་སྣང་བ་ཡིན་པས་བཅོས་བསྒྱུར་དང་སྤང་
བླང་གང་ཡང་མེད་པའི་ཕྱིར་ན་དོན་ལ་ཆོས་ཉིད་དེ་བཞིན་ཉིད་ཅེས་སུ་བཤད་པ་ཡིན་
ལ༑ དེ་ལྟར་ཆོས་ཐམས་ཅད་ཆོས་ཉིད་དེ་བཞིན་ཉིད་ཀུན་བྱེད་བྱང་ཆུབ་སེམས་ཀྱི་
ངོ་བོར་གནས་པ་དེ་ལ་གང་ཟག་གང་སུ་ཞིག་སྒོམ་ཞིང་སྒྲུབ་པ་ལ་སོགས་པས་འཆོས་
པར་བྱེད་པ་དེ་ཡིས་ནི་སྤང་བླང་བྱ་རྩོལ་དང་བྲེལ་བའི་ཆོས་ཀྱི་སྐུ་ཡི་བསྟན་པ་ཉིད་
རྟོགས་པ་མེད་དེ། འདི་ལྟར་གཟུང་འཛིན་མཚན་མའི་སྣང་བ་གང་ཡང་མེད་པའི་ཆོས་
ཉིད་བྱང་ཆུབ་ཀྱི་སེམས་ལ་ཡེ་ནས་བཅོས་བསྒྱུར་ཐམས་ཅད་དང་བྲལ་བ་མ་ནོར་དེ་
- 70-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བཞིན་ཉིད་དུ་མ་རྟོགས་ཏེ། སེམས་ཉིད་རང་བྱུང་གི་ཡེ་ཤེས་དེ་ལ་གང་ཟག་སུ་ཞིག་
འཆོས་ཤིང་བསྒོམ་པར་བྱེད་པ་དེ་ཡིས་རང་གི་སེམས་ཉིད་བཅོས་སུ་མེད་པའི་དོན་
དེ་མི་རིག་པར་སྤང་བླང་རེ་དོགས་ཀྱི་གནས་སུ་འཁྱམས་པའི་ཕྱིར་རོ། །དེས་ན་སྣང་
སྲིད་སྣོད་བཅུད་ཀྱིས་བསྡུས་པའི་འཁོར་འདས་ཀྱི་ཆོས་རྣམས་དང་གཟུང་འཛིན་གཉིས་
སྣང་གི་སྤྱོད་ཡུལ་དུ་གྲུབ་པ་མེད་པ་སྙིང་པོ་བྱང་ཆུབ་ཀྱི་སེམས་དང་བཅས་པ་ཐམས་
ཅད་དབྱིངས་གཅིག་དེ་བཞིན་ཉིད་ཀྱི་རང་བཞིན་ལས་ཐ་དད་དུ་མེད་པར་ཀུན་བྱེད་
བྱང་ཆུབ་སེམས་ཀྱི་རང་བཞིན་ཡིན་པས་ན། ནང་སེམས་ཀྱི་ཆོས་ཉིད་དེ་བཞིན་ཉིད་
དེ་ཕྱི་འབྱུང་བ་ལྔས་བསྡུས་པའི་སྣང་བའི་ཆོས་ཐམས་ཅད་ཀྱི་དེ་བཞིན་ཉིད་ཀྱང་ཡིན་
པ་ལ། དེ་ལྟར་ཆོས་ཉིད་དེ་བཞིན་ཉིད་གཅིག་གི་རང་བཞིན་དུ་བཟང་ངན་སྤང་བླང་
མེད་པ་ཡིན་པར་མ་རྟོགས་པར་སེམས་དང་འབྱུང་བ་ལ་སོགས་པ་ཆོས་ཐམས་ཅད་
སོ་སོར་མཐོང་ཞིང་། དེ་བཞིན་ཉིད་ཞེས་པ་ནི་ཆོས་ཅན་གྱི་སྣང་བ་དེ་དག་ལས་གཞན་
དུ་དབྱིངས་སྟོང་པ་ཉིད་ཀྱི་ཀློང་གསར་ཐོབ་ཞིག་འོངས་སུ་ཡོད་པར་རེ་ནས་ཚོར་བ་
བྱེད་པ་དེ་ནི། དུས་གསུམ་རྒྱལ་བས་བཙལ་ཡང་མི་བརྙེད་ན་གཞན་གྱིས་སྨོས་ཀྱང་
ཅི་དགོས་སོ། །གལ་ཏེ་བཙལ་བས་རྙེད་པའི་ཆོས་ཞིག་ཡོད་ན་དེ་ཉིད་འདུས་བྱས་
གསར་བྱུང་གི་ཆོས་ཞིག་ཏུ་འགྱུར་བ་ལས། རང་བྱུང་འདུས་མ་བྱས་པའི་ཡེ་ཤེས་ཀྱང་
མིན་པར་གསུངས་ཏེ། བདུད་རྩི་བཅུད་ཐིག་ལས། ཆོས་སྐུ་གཞན་ནས་མ་བཙལ་
ཅིག །བཙལ་བས་བསྐལ་བ་འབུམ་ཕྲག་ཏུ་ཡང་མི་རྙེད་དོ། །
འདས་པའི་སངས་རྒྱས་རྣམས་ཀྱིས་མ་བཙལ་ཏོ། །ཕྱིས་འབྱུང་སངས་རྒྱས་རྣམས་ཀྱིས་
མི་འཚོལ་ལོ། །ད་ལྟའི་རྒྱལ་བ་རྣམས་ཀྱིས་བཙལ་བས་མི་རྙེད་དོ། །བཙལ་བས་རྙེད་
པའི་སངས་རྒྱས་སམ། །བསྒྲུབ་པས་འགྲུབ་པའི་སྐུ་གསུམ་མམ། །ལྟ་སྒོམ་སྤྱོད་འབྲས་
བཙལ་བའི་བྱང་ཆུབ་བམ། །དེ་རྣམས་བརྒྱ་ལ་རྙེད་ཀྱང་རྣམ་རྟོག་གམ། །སྐྱེ་བའི་འཇིག་
རྟེན་རྡོས་པའི་ཆོས་སུ་འགྱུར། །ཞེས་གསུངས་སོ། །གཉིས་པ་ལོངས་སྐུའི་བསྟན་པའི་
-71 -，



ལེའུ་ཞེ་གསུམ་པ།
ལན་ནི། ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་རྒྱལ་བ་ལོངས་སྤྱོད་རྫོགས་
པ་ཡི་བསྟན་པ་ནི། ཇི་ལྟར་འདོད་པའི་ལོངས་སྤྱོད་རྣམ་པ་ལྔ་བོ་ཉིད་དེ། དེ་ཡང་འདོད་
པའི་ཡོན་ཏན་ལོངས་སྤྱོད་རྣམ་པ་ལྔ་ནི་དོན་ལ་ཆོས་ཉིད་དེ་བཞིན་ཉིད་རིག་པ་བྱང་
ཆུབ་སེམས་ཀྱི་རང་བཞིན་ལས་གཞན་དུ་མེད་པས་ལོངས་སྤྱོད་རྣམ་པ་ལྔ་བོ་སེམས་
ཉིད་གཅིག་གི་རང་བཞིན་ཡིན་ཏེ། འཕྲུལ་ལྡེ་ལས། སྣང་བ་ཐམས་ཅད་སེམས་ལ་
སྣང་། །དེས་ན་སེམས་ཉིད་གཟུགས་ཀྱང་ཡིན། །གྲགས་པ་སརྦ་སེམས་ལ་གྲགས། །
དེས་ན་སེམས་ཉིད་སྒྲ་ཡང་ཡིན། །དྲི་མཆོག་སརྦ་སེམས་ལ་མནམ། །དེས་ན་སེམས་
ཉིད་དྲི་ཡང་ཡིན། །རོ་མཆོག་སརྦ་སེམས་ལ་བྲོ། །དེ་ན་སེམས་ཉིད་རོ་ཡང་ཡིན། །
རེག་བྱ་སརྦ་སེམས་ལ་ཚོར། །དེས་ན་སེམས་ཉིད་རེག་ཀྱང་ཡིན། །ཞེས་གསུངས་སོ། །
དེ་ལྟར་ན་ཡང་སྣང་ཚུལ་གྱི་ངོས་ནས་དབྱེ་ན་གཟུགས་ལ་སོགས་པའི་ལོངས་སྤྱོད་རྣམ་
པ་ལྔ་རུ་དབྱེ་ཞིང་། དེ་ལྔ་པོ་ལ་ནི་ནང་གསེས་སུ་གཟུགས་ལྟ་བུ་གཅིག་ལའང་ཆེ་ཆུང་
བོངས་ཚོད་སོགས་སུ་སྣང་བའི་ཆ་ནས་གཟུགས་དང་། སོ་སོ་མ་འདྲེས་པར་བརྡ་སྤྲོད་
པའི་ཆ་ནས་སྒྲ་དང་། ཚོར་བ་མ་འགག་པའི་ཆ་ནས་དྲི་དང་། ཉམས་སུ་མྱོང་བའི་ཆ་
ནས་རོ་དང་། ཡུལ་ཤེས་འཕྲད་པའི་ཆ་ནས་རེག་བྱ་སྟེ་ལྔ་རེ་ཚང་བས་ལྔ་ལྔ་ཉི་ཤུ་རྩ་
ལྔ་ཡི་ལོངས་སྤྱོད་དུ་སྣང་བ་ཡིན་ལ། དེ་ལྟར་འདོད་པའི་ཡོན་ཏན་ཉི་ཤུ་རྩ་ལྔ་ལ་ལོངས་
སྤྱོད་པར་སྣང་བ་དེ་ནི་ཀུན་བྱེད་བྱང་ཆུབ་སེམས་ཀྱི་རོལ་རྩལ་རང་ཤར་བ་ཡིན་པས་
རྒྱལ་བ་ལོངས་སྤྱོད་རྫོགས་པ་སངས་རྒྱས་སྐུ་ལྔའི་ཚུལ་དུ་སྣང་བ་ཡིན་ཏེ། ཡི་གེ་མེད་
པའི་རྒྱུད་ལས། མཐོང་བ་མ་འགགས་ང་ཡི་གཟུགས་ལྟར་སྣང་། །ཐོས་པ་མ་འགགས་
ང་ཡི་སྒྲ་ལྟར་གྲགས། །སྣོམ་བྱེད་མ་འགགས་ང་ཡི་དྲི་ལྟར་ཚོར། །མྱོང་བྱེད་མ་འགགས་
ང་ཡི་རོ་ལྟར་བདའ། །ཚོར་བྱེད་མ་འགགས་ང་ཡི་ཡིད་ལྟར་མགྱོགས། །ཞེས་སོ། །
དེས་ན་རྒྱལ་བ་སྐུ་ལྔའི་ཚུལ་དུ་སྣང་བའི་འདོད་པའི་ཡུལ་ལྔ་བོ་དེ་དག་ལ་དགག་བསྒྲུབ་
སྤང་བླང་ཅི་ཡང་མི་བྱེད་པར་བཅོས་བསླད་དང་གཉིས་འཛིན་མེད་པར་བཞག་ན་ཡུལ་
- 72 -



ངང་ནས།
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ལྔ་བོ་དེ་ལ་རྣམ་རྟོག་འཛིན་ཞེན་གྱིས་སྤྱོད་བྱ་སྤྱོད་བྱེད་དུ་མ་གྲུབ་པ་ནི་ཆོས་ཉིད་དོན་
གྱི་ངོ་བོ་ཇི་བཞིན་པ་ཉིད་དུ་བཤད་དོ། །དེ་ལྟ་བུའི་འདོད་པའི་ཡོན་ཏན་རྣམ་པ་ལྔ་བོ་
དེ་ནི་རིག་པའི་རང་མདངས་འགགས་མེད་ཀྱི་སྣང་བ་ཡིན་པས་སངས་རྒྱས་དང་སེམས་
ཅན་ཀུན་གྱི་ལོངས་སྤྱོད་དུ་སྣང་བ་ཡིན་ཡང་། དངོས་སུ་ན་ལོངས་སྤྱོད་རྫོགས་པའི་
སྐུ་གང་ཞིག་སྟོན་པ་ཀུན་བྱེད་ང་ཡི་ངོ་བོར་གྱུར་བ་དེ་ཉིད་གཟུགས་སྒྲ་ལ་སོགས་པར་
སྣང་བ་ལས་གཞན་དུ་མེད་པའི་ཕྱིར་ན། དེ་ལ་ཡུལ་དང་ཡུལཾ་ཅན་ཐ་དད་ཀྱི་ཚུལ་དུ་
ལོངས་སྤྱོད་དུ་མེད་པར་རང་རིག་པ་བྱང་ཆུབ་སེམས་ཀྱི་རང་བཞིན་གཉིས་མེད་མཉམ་
པ་ཉིད་ཀྱི་ངོ་བོར། འཁོར་གྱི་རིག་པ་འཛིན་པ་རྣམས་དང་ས་བཅུ་པ་ཡི་བྱང་ཆུབ་
སེམས་དཔའ་རྣམས་ལ་སྟོན་པ་ཀུན་བྱེད་ང་ཡིས་བསྟན་པ་ཡིན་ནོ། །ཞེས་གསུངས་
གསུམ་པ་སྤྲུལ་སྐུའི་དྲི་ལན་ནི། ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་སངས་
རྒྱས་སྤྲུལ་པའི་སྐུ་ཡི་བསྟན་པ་ནི་རང་བྱུང་དམིགས་པ་མེད་པའི་ཐུགས་རྗེས་གདུལ་
བྱའི་སེམས་ཅན་རྣམས་ཀྱི་དོན་གང་དང་ཅི་ལྟ་བུའི་འགྲུབ་པར་འགྱུར་བ་དེ་དང་འཚམས་
པར་སྟོན་པ་སྟེ། དེ་ཡང་ཇི་སྐད་དུ། སེམས་དང་སེམས་བྱུང་ཁམས་གསུམ་པའི། །སྒོ་
བཏགས་རྣམ་པ་ཅན་རྟོག་ཡིན། །ཅེས་པ་ལྟར་རྗེས་སྣང་ཚོགས་དྲུག་གི་ཤེས་པ་ཡུལ་
ལ་འཕྲོ་ཞིང་མཆེད་པ་ཡི་ཚེ་ན་ཁམས་གསུམ་གྱི་སེམས་ཅན་རྣམས་ཀྱི་བློ་རྣམ་པར་
རྟོག་པའམ་བསམ་པ་ཐ་དད་པ་སྣ་ཚོགས་སུ་སྣང་བ་སྟེ། རང་བྱུང་གི་ཡེ་ཤེས་དངོས་
མིན་པར་བྱང་ཆུབ་སེམས་ཀྱི་རྩལ་ལས་ཤར་བའི་རོལ་བ་ཡིན་པར་གསུངས་ལ། དེ་
ལྟ་བུའི་ཚོགས་དྲུག་གི་ཤེས་པ་ཡུལ་དང་བཅས་པ་དེ་དག་ཐམས་ཅད་སྣང་དུས་ཉིད་
ནས་དོན་ལ་གང་དུའང་གྲུབ་པ་མེད་པའི་ཚུལ་ནི། ཆོས་དབྱིངས་རིན་པོ་ཆེའི་མཛོད་
འགྲེལ་ལས། ཡུལ་དྲུག་གི་སྣང་བ་ནི་སྟོང་གཟུགས་མེད་པ། གསལ་སྣང་སྟེ་རང་བཞིན་
མེད་པའི་ངང་དུ་ཡེ་ནས་གྲོལ་ལ། དབང་པོ་དྲུག་ཤེས་པ་དང་བཅས་པ་ནི་རང་རང་གི་
- 73 -



ལེའུ་ཞེ་གསུམ་པ།
ངོ་བོས་སྟོང་པས་ཡོད་མ་མྱོང་པ་སྟོང་པའི་དབྱིངས་སུ་གྲོལ་ལ། སྣང་སེམས་རྟེན་མེད་
ནམ་མཁའི་ངོ་བོ་ཉིད་དུ་ཡེ་ནས་གྲོལ་བས་ངོ་བོ་ངོས་བཟུང་གི་ཆོས་སུ་བདེན་པར་གྲུབ་
པ་ནི་རྡུལ་ཙམ་ཡང་མེད་ལ། རྫུན་པར་སྣང་བ་ཙམ་ལས་རྫུན་པར་གྲུབ་པ་ཡང་མེད་
པའི་ཕྱིར། མཐའ་གྲོལ་སྟོང་བ་ཆེན་པོའི་དབྱིངས་རུམ་ན་མེད་པ་གསལ་སྣང་གི་སྟོང་
གཟུགས་ཆུའི་ཟླ་བ་ལྟར་སྣང་དུས་ཉིད་ནས་རང་བཞིན་མེད་པར་ཤར་བས། འདི་ལ་
སྤང་བླང་དང་རེ་དོགས་གང་ཡང་མི་དགོས་ཏེ། ཞེས་སོགས་གསུངས་པ་ལྟར་ཚོགས་
དྲུག་ཡུལ་དང་བཅས་པ་འདི་ཐམས་ཅད་སྣང་དུས་ཉིད་ནས་གཞི་མེད་སྟོང་གཟུགས་
ཀྱི་རོལ་བ་ཙམ་ལས་དོན་ལ་གྲུབ་པ་མེད་ཕྱིར། གཟུགས་སུ་སྣང་བ་ཐམས་ཅད་སྣང་
སྟོང་སྐུ་ཡི་རང་བཞིན་དང་སྒྲ་རུ་གྲགས་པ་ཐམས་ཅད་གྲགས་སྟོང་གསུང་གི་རང་བཞིན་
དང༌། དྲན་རྟོག་ཐམས་ཅད་རེག་སྟོང་ཐུགས་ཀྱི་རང་བཞིན་དང་ནི་རྣམ་པ་གསུམ་གྱིས་
མཚོན་ཏེ་དྲི་རོ་རེག་བྱ་རྣམས་ཀྱང་སྣང་དུས་ཉིད་ནས་རང་བཞིན་མ་གྲུབ་པས་ཚོར་སྟོང་
མྱོང་སྟོང་ལ་སོགས་པའི་ངོ་བོར་གྲོལ་བའི་ཕྱིར་བསམ་པ་ཐ་དད་དུ་སྣང་བ་ཐམས་ཅད་
ཡེ་ནས་གྲོལ་ཟིན་པ་ཡིན་པས་གདོད་ནས་སྐྱེ་བ་མེད་པའི་རང་བཞིན་དུ་ལ་བཟླ་བར་
བྱེད་པ་སྟེ། དེ་ལྟར་ཚོགས་དྲུག་ཡུལ་གྱི་སྣང་བ་ཐམས་ཅད་གདོད་ནས་སྐྱེ་བ་མེད་པའི་
རང་བཞིན་དུ་སྟོན་པར་བྱེད་པའི་དཔེ་དོན་རྟགས་གསུམ་ལས། དཔེ་ནི་སྣང་ལ་རང་
བཞིན་མེད་པ་མཚོན་པར་བྱེད་པ་སྐུ་རྡོ་རྗེའི་ངོ་བོ་དང་། དོན་གདོད་ནས་སྐྱེ་བ་མེད་པ་
ནི་གྲགས་སྟོང་སྐྱེ་མེད་གསུང་རྡོ་རྗེའི་རང་བཞིན་དང་། རྟགས་ནི་སྐྱེ་མེད་ཀྱི་ཀློང་ནས་
འགགས་མེད་ཀྱི་རོལ་བར་ཤར་བ་ཐུགས་རྗེའི་རྩལ་སྣང་འགགས་མེད་དུ་ཤར་བ་ཐུགས་
རྡོ་རྗེས་མཚོན་དེ་བསྟན་པ་སྟེ། མདོར་ན་དཔེ་དོན་རྟགས་གསུམ་གྱིས་གདུལ་བྱའི་འགྲོ་
བ་རྣམས་ཀྱི་རྒྱུད་ཀྱི་གཟུང་འཛིན་གྱི་ཞེན་པ་ཐམས་ཅད་བཟློག་པར་བྱེད་དེ། དེ་ཡང་
དབང་པོ་དྲུག་ལ་བརྟེན་པའི་ཚོགས་དྲུག་གི་ཤེས་པ་ཡུལ་ལ་ཞེན་པ་དེ་དག་ཀུན་གདོད་
ནས་སྐྱེ་བ་མེད་པ་ཆོས་དབྱིངས་ཡེ་སྟོང་ཆེན་པོའི་ཀློང་དུ་བཟློག་ཅིང་གྲོལ་བར་མཛད་
- 74 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ནས། གཟུང་འཛིན་རྣམ་རྟོག་གི་སྤྲོས་པས་དབེན་པའི་ཡུལ་ལམ་གནས་ཟབ་མོ་ནི་
གདུལ་བྱ་རང་རང་གི་བློ་ལ་གང་འཐད་པ་དེ་ལྟར་བསྟན་ནས་ཚོགས་དྲུག་གི་ཡུལ་ལ་
ཞེན་པའི་འགྲོ་བ་རྣམས་ཐར་བའི་གླིང་དུ་འདྲེན་པར་མཛད་པས་ན། སངས་རྒྱས་སྤྲུལ་
པའི་སྐུ་དེས་ནི་སྟོན་པ་ཀུན་བྱེད་ང་ཡི་ཐུགས་རྗེ་ཡི་རྩལ་སྣང་དུ་ཤར་བ་རང་ངོ་མ་ཤེས་
པས་གཟུང་འཛིན་ཉོན་མོངས་པའི་རྣམ་པར་སྣང་བའི་རྟོག་ཚོགས་ཐམས་ཅད་ཆོས་
ཉིད་དུ་གྲོལ་བར་བྱེད་པའི་སྒོ་ནས་བྱང་ཆུབ་ཀྱི་ལམ་ལ་འདྲེན་པའི་ཐབས་ལུང་སྟོན་
པར་བྱེད་པ་ཡིན་ནོ། །གསུམ་པ་དོན་བསྡུ་བ་ལ་གཉིས་ཏེ། ཐམས་ཅད་ཀྱི་ངོ་བོ་རྟོག་
བྲལ་རང་བྱུང་ཡེ་ཤེས་སུ་བསྟན་པ་དང་། མདོ་དང་རྒྱས་པས་དེའི་རང་བཞིན་བཤད་
པའོ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག གོང་དུ་བསྟན་པ་དེ་ལྟ་བུའི་སྟོན་པ་སྐུ་
གསུམ་གྱི་སྤྲུལ་གཞི་ཀུན་བྱེད་བྱང་ཆུབ་ཀྱི་སེམས་ང་ནི་འཁོར་འདས་ཀྱི་ཆོས་རྣམས་
ཐམས་ཅད་ཀུན་གྱི་ངོ་བོ་སྟོན་པར་མཛད་པ་པོ་རྟོག་བྲལ་རང་བྱུང་གི་ཡེ་ཤེས་ཡིན་པའི་
ཕྱིར། སྐུ་གསུམ་དང་དུས་གསུམ་གྱིས་སངས་རྒྱས་རྣམས་ཀྱི་ཐུགས་རིག་རང་བྱུང་གི་
ཡེ་ཤེས་དེ་ལས་ཀུན་བྱེད་བྱང་ཆུབ་ཀྱི་སེམས་ཞིག་མེད་ལ། རྒྱུ་མཚན་དེས་ན་སངས་
རྒྱས་དེ་དག་རྣམས་ལ་ཡང་ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་བསྟན་པ་
ཡིན་ཞིང་། དེ་བཞིན་དུ་ཁམས་གསུམ་གྱི་སེམས་ཅན་རྣམས་ལ་ཡང་སྟོན་པ་ང་ཡི་རང་
བཞིན་བསྟན་པ་ཡིན་ནོ། །ཞེས་སེམས་ཅན་རྣམས་ཀྱི་རང་རང་གི་རྒྱུད་ཀྱི་ཤེས་པ་
སྟོང་གསལ་བརྗོད་བྲལ་ཟང་ཐལ་རྗེན་པར་གནས་པ་འདི་ཀ་ཀུན་བྱེད་བྱང་ཆུབ་ཀྱི་
སེམས་དངོས་ཡིན་ཞིང་། དེ་ཉིད་རྟག་ཏུ་བསྒྲིབ་མེད་མངོན་སུམ་དུ་གསལ་བ་འདི་ནི་
ཀུན་བྱེད་ཉིད་ཀྱི་རང་བཞིན་བསྟན་པ་ཡིན་པར་གསུངས་པ་སྟེ། དེ་ལྟར་ཀུན་བྱེད་
ཉིད་ཀྱི་རང་བཞིན་བསྟན་པས་ཆོས་རྣམས་ཐམས་ཅད་ཀྱི་རང་བཞིན་ཀྱང་དེ་ལས་
གཞན་དུ་མེད་པས་ན་ཆོས་རྣམས་ཀུན་གྱི་སྟོན་པར་ཞལ་གྱིས་བཞེས་པ་ཡིན་ནོ།
- 75 -



ལེའུ་ཞེ་གསུམ་པ།
།གཉིས་པ་ནི། འོ་ན་སྐུ་གསུམ་ལ་སོགས་པའི་སངས་རྒྱས་རྣམས་དང་སེམས་ཅན་
རྣམས་ལ་རང་རང་གི་རང་བཞིན་བསྟན་པ་ཡིན་ན་དེ་ཉིད་ཀུན་བྱེད་རྒྱལ་པོའི་རང་
བཞིན་བསྟན་པ་ཇི་ལྟར་ཡིན་སྙམ་ན། ཀུན་བྱེད་ང་ཡི་རང་བཞིན་ནི་གཞན་དུ་ཅི་
ཡང་མེད་པར་འདི་ལྟར་དུ་རིག་པར་གྱིས་ཤིག དེ་ཡང་ཇི་ལྟར་ཞེ་ན་གོང་དུ་བཤད་
པའི་རྒྱལ་བ་སྐུ་གསུམ་གྱི་སྟོན་པ་དང་ནི་དེ་དག་གི་བསྟན་པ་དང་དེ་འཛིན་པའི་
འཁོར་རྣམས་ནི་ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་སྟོང་གསལ་ཐུགས་
རྗེ་གསུམ་ལས་གཞན་དུ་མེད་དེ། སྐུ་གསུམ་གྱི་སྟོན་འཁོར་བསྟན་པ་གསུམ་པོ་དེའི་
རང་བཞིན་ཡིན་པར་ཤེས་པར་གྱིས་ཤིག་ཅེས་པ་སྟེ། དེས་ན་འཁོར་འདས་སྣོད་
བཅུད་ཀྱིས་བསྡུས་པའི་ཆོས་ཐམས་ཅད་སྐུ་གསུམ་གྱི་ཕུན་སུམ་ཚོགས་པ་གསུམ་པོ་
དེར་མ་འདུས་པ་གང་ཡང་མེད་པས་ཆོས་ཐམས་ཅད་ཀུན་བྱེད་ཉིད་ཀྱི་རང་བཞིན་དུ་
བསྟན་པའོ། །རྩ་བའི་གསུམ་པ་ཐམས་ཅད་རང་བྱུང་ཡེ་ཤེས་སུ་དོན་བསྡུ་བ་ནི།
གོང་དུ་བསྟན་པའི་རྒྱུ་མཚན་དེས་ན་སྟོན་པ་ཀུན་བྱེད་རྒྱལ་པོ་ང་ཉིད་ནི་སྐུ་གསུམ་གྱི་
སྟོན་པ་གཞན་ཀུན་ལས་ཁྱད་པར་དུ་འཕགས་པ་སེམས་ཉིད་རང་བྱུང་གི་ཡེ་ཤེས་
འགྱུར་བ་མེད་པ་བདེ་བ་ཆེན་པོའི་རང་བཞིན་འགག་མེད་རང་གསལ་དུ་གནས་པ་
འདི་ཉིད་ཡིན་ལ། དེ་བཞིན་དུ་བསྟན་པ་ཡང་ནི་ཀུན་བྱེད་བྱང་ཆུབ་ཀྱི་སེམས་ང་ཡི་
རང་བཞིན་མ་བཅོས་བརྗོད་བྲལ་བྱར་མེད་ཆེན་པོ་ལས་གཞན་དུ་ཡོད་པ་མ་ཡིན་
ཞིང་། བསྟན་པ་དེ་ཉིད་འཛིན་པའི་རྣམ་པར་སྣང་བའི་འཁོར་གྱི་རང་བཞིན་ཡང་ནི་
རིག་པ་བྱང་ཆུབ་སེམས་ཀྱི་རང་བཞིན་ཡིན་པས་ན་སྐུ་གསུམ་གྱི་བསྟན་པ་དེ་ཉིད་ང་
ཡི་ངོ་བོ་སྟོང་གསལ་རང་ཡན་བློ་འདས་ཆེན་པོས་འཛིན་པར་བྱེད་པ་ཡིན་ནོ། །ཅེས་
གསུངས་སོ། །ལེའུ་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་
ཅད་ཀྱི་སྟོན་པ་ཀུན་བྱེད་ཉིད་ཡིན་པར་ཞལ་གྱིས་བཞེས་པའི་ལེའུ་སྟེ་ཞེ་གསུམ་པའི་
འགྲེལ་བའོ།། །།
- 76 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོན་བཞི་བ་རང་བྱུང་གི་སེམས་ཉིད་བྱ་བཙལ་ལས་འདས་པས་བྱ་རྩོལ་རྒྱུ་འབྲས་ཀྱིས་
འབད་མི་དགོས་པའི་རང་བཞིན་གཏན་ལ་འབེབ་པའི་ལེའུ་ཞེ་བཞི་བ་ལ་གཉིས་ཏེ།
མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། དེ་ལྟར་གཞི་གནས་རང་
བྱུང་གི་ཡེ་ཤེས་སྐུ་གསུམ་དབྱེར་མེད་ཆེན་པོ་ཡེ་ནས་རང་བཞིན་རྣམ་དག་གི་སངས་
རྒྱས་དེ་ཉིད་ཆོས་རྣམས་ཀུན་གྱི་སྟོན་པ་མཐར་ཐུག་པ་ཡིན་པར་བསྟན་པ་དེ་ནས་བྱང་
ཆུབ་ཀྱི་སེམས་ཀུན་བྱེད་རྒྱལ་པོས་ཉིད་ཀྱི་རང་བཞིན་ཡེ་ནས་བཅོས་བསྒྱུར་སྤང་བླང་
མེད་པར་བྱས་ཟིན་པ་ཡིན་པས་དེ་ལ་ལྟ་སྒོམ་དང་ས་ལམ་སྦྱང་བགྲོད་ལ་སོགས་པའི་
བྱ་བ་གང་ཡང་མེད་པའི་དོན་འདི་གསུངས་སོ། གཉིས་པ་རྒྱས་པར་བཤད་པ་ལ་ལྔ་
སྟེ༑ ཡེ་ནས་ཆོས་ལ་བྱར་མེད་པ། བྱས་ན་བློས་བྱས་འཆིང་བར་འགྱུར་བ། ཇི་བཞིན་
པ་ལ་བཅོས་སུ་མེད་པ། ཡེ་བཞིན་མ་བཅོས་ཡོན་ཏན་བཤད་པ། སྐལ་མེད་གཞན་
ལ་གདམས་ཚུལ་བསྟན་པའོ། །དང་པོ་ལ་གཉིས་ཏེ། བྱར་མེད་བྱས་ཟིན་ལྷུན་གྱིས་
གྲུབ་པ། དེ་ཉིད་མ་བཅོས་རྣལ་དུ་བཞག་པའོ། །དང་པོ་ནི། ཀྱེ་སེམས་དཔའ་ཆེན་པོ།
དགག་སྒྲུབ་སྤང་བླང་ལ་སོགས་པའི་བྱ་བ་གང་ཡང་མེད་པར་མ་བཅོས་ལྷུན་གྱིས་གྲུབ་
པའི་དོན་འདི་ནི་ཀུན་བྱེད་ང་ཡི་རང་བཞིན་འགྱུར་བ་མེད་པའི་གཤིས་ལུགས་ཏེ། དེ་
ཡང་ང་ལ་རྩོལ་བསྒྲུབ་ཀྱི་བྱ་བ་གང་ཡང་མེད་པ་ནི། རྒྱུ་མཚན་ཅིས་ཕྱིར་ཞེ་ན་ང་ནི་
ཡེ་ནས་བྱ་བ་ཐམས་ཅད་བྱས་ཟིན་ལྷུན་གྱིས་གྲུབ་པ་ཡིན་པས་ད་གསར་དུ་བསྒོམ་
བསྒྲུབ་དང་སྦྱང་བགྲོད་ལ་སོགས་པའི་བྱ་བ་གང་ཡང་མེད་པའི་ཆོས་ཉིད་ཡིན་པའི་
ཕྱིར་རོ་ཞེས་སོ། །
གཉིས་པ་ནི། དེས་ན་ཆོས་ཐམས་ཅད་ཀྱི་ཆོས་ཉིད་ཀུན་བྱེད་བྱང་ཆུབ་ཀྱི་སེམས་ང་
ཡི་རང་བཞིན་ཡེ་ཇི་བཞིན་པ་ལས་རང་བཞིན་དེ་ལ་རྩོལ་སྒྲུབ་ཀྱིས་བཅོས་བསྒྱུར་
གང་ཡང་བྱ་རུ་མེད་ལ། ཅིས་ཕྱིར་ན་རང་བཞིན་རང་བཞིན་ཅེས་བྱ་བ་དེ་ནི་བྱ་རྩོལ་
གྱིས་བཅོས་སུ་མེད་པའི་རང་བཞིན་ཡིན་པའི་ཕྱིར་ཏེ་མེའི་རང་བཞིན་ཚ་བ་ལས་གཞན་



ལེའུ་ཞེ་བཞི་བ།
དུ་བཅོས་སུ་མེད་པ་བཞིན་ནོ། །དེས་ན་བཅོས་སུ་མེད་པའི་བྱང་ཆུབ་ཀྱི་སེམས་དེ་ལ་
ནི་སེམས་དཔའ་རྡོ་རྗེ་ཁྱོད་ཀྱིས་མ་འཆོས་ཤིག སེམས་དཔའ་རྡོ་རྗེས་གལ་ཏེ་རང་
བཞིན་བསྒྱུར་དུ་མེད་པའི་ཆོས་ཉིད་དེ་ལ་རྒྱུ་འབྲས་བྱ་རྩོལ་གྱིས་འཆོས་པར་བྱས་ན་
ཀུན་བྱེད་བྱང་ཆུབ་ཀྱི་སེམས་ང་ལ་བཅོས་པ་ཡིན་ལ། དེ་ལྟར་ཀུན་བྱེད་ང་ལ་བཅོས་
བསྒྱུར་བྱས་ན་ཆོས་ཐམས་ཅད་ལ་བཅོས་པ་ཡིན་ཏེ། ཅིས་ཕྱིར་ན་ཇི་ལྟར་སྣང་བའི་
ཆོས་རྣམས་ཐམས་ཅད་ཀུན་ཀྱང་ཀུན་བྱེད་ང་ཡི་རང་བཞིན་ཡིན་པའི་ཕྱིར་རོ། །གཉིས་
པ་ལ་ལྔ་སྟེ། བསྒོམ་བསྒྲུབ་བཅོས་བསྒྱུར་འཆིང་བར་བསྟན་པ། འཛིན་ཞེན་དམིགས་
པའི་ཡུལ་ལས་འདས་པ། ཐམས་ཅད་ཀུན་བྱེད་ཆོས་ཉིད་ཡིན་པ། དེ་ལ་སྤང་བླང་
འབྲས་བུ་མེད་པ། སྤང་བླང་དེ་ཉིད་ཆོས་སྐུར་བཤད་པའོ། །དང་པོ་ནི། ཀྱེ་སེམས་
དཔའ་ཆེན་པོ་ཁྱོད་ཀྱིས་རང་བྱུང་གི་ཡེ་ཤེས་ཉིད་ལ་བཅོས་པས་མི་འགྲུབ་པའི་ཚུལ་
འདི་ཉོན་ཅིག་དང་། འདི་ལྟར་སྟོན་པ་ང་ཡི་རང་བཞིན་ནི་རྒྱུ་རྐྱེན་རྩོལ་སྒྲུབ་ལ་ལྟོས་
པ་མེད་པ་ཡེ་སྟོང་འདུས་མ་བྱས་པ་བྱ་རྩོལ་གང་གིས་ཀྱང་འགྱུར་བ་མེད་པའི་ཆོས་ཉིད་
ཡིན་པ་ལ། དེ་ལ་གལ་ཏེ་བློ་རྣམ་པར་རྟོག་པས་བསྒོམ་པར་བྱས་ན་ང་ཡི་རང་བཞིན་
འཆོས་ཤིང་བསྒྱུར་བ་ཡིན་ལ། དེ་བཞིན་དུ་ང་ནི་ཡེ་ནས་རང་བཞིན་ལྷུན་གྱིས་གྲུབ་
པའི་སངས་རྒྱས་སུ་གྲུབ་ཟིན་པ་ལ་སླར་ཡང་རེ་དོགས་སྤང་བླང་གིས་བསྒྲུབ་པར་བྱས་
ན་ང་ལ་བཅོས་བསྒྱུར་བྱས་པ་ཡིན་ཞིང་། དེ་ལྟར་བསྒོམ་བསྒྲུབ་ཀྱིས་བཅོས་སུ་མེད་
པ་ལ་བཅོས་བསྒྱུར་བྱེད་པ་དེ་ནི་འབྲས་བུ་གྲུབ་པ་མེད་པར་མ་ཟད་རེ་དོགས་རྩོལ་བའི་
ནད་ཀྱི་རང་གི་རྒྱུད་གདུང་ཞིང་སླར་ཡང་འཆིང་བར་འགྱུར་བ་ལས་མེད་པར་གསུངས་
གཉིས་པ་ནི། འདི་ལྟར་ཆོས་ཐམས་ཅད་ཡེ་ནས་སྙིང་པོ་བྱང་ཆུབ་སེམས་ཀྱི་ཀློང་དུ་
གནས་པ་ཡིན་པས་དེ་ལས་གཞན་དུ་ང་ལ་བགྲོད་པས་ཕྱིན་པ་ཡི་གནས་ཞིག་མེད་
ལ༑ དེ་བཞིན་དུ་ང་ཡི་རང་བཞིན་ཡེ་ནས་སངས་རྒྱས་པའི་བདག་ཉིད་ཡིན་པས་དེ་
- 78 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལ་བཙལ་ཞིང་བསྒྲུབ་པས་སྔར་བས་ལྷག་པའི་འབྲས་བུ་ཞིག་གྲུབ་པ་མེད་པ་དང་།
གདོད་ནས་འོད་གསལ་འདུས་མ་བྱས་པ་དྲི་བྲལ་ཆོས་སྐུའི་ངོ་བོར་གནས་པ་ང་ལ་
བསྒྲིབ་པའི་དྲི་མ་སྦྱངས་བས་བྱང་བ་མེད་དེ་སྦྱངས་བྱའི་དྲི་མ་ཞིག་གདོད་ནས་མེད་
པའི་ཕྱིར་རོ། །རྒྱུ་མཚན་དེས་ན་མཚན་རྟོག་བློ་ཡི་སྤྱོད་ཡུལ་ཐམས་ཅད་ལས་འདས་
པ་ང་ལ་ཡོད་མེད་དང་སྣང་སྟོང་རྟག་ཆད་ལ་སོགས་པ་ལྟ་ཅི་སྤྲོས་བྲལ་དང་དམིགས་
མེད་བརྗོད་བྲལ་ལ་སོགས་པ་གང་དུའང་མ་བལྟ་བར་ལྟ་བའི་ཡུལ་གང་ཡང་མེད་པར་
སེམས་དཔའ་ཉིད་ཀྱིས་ཤེས་པར་གྱིས་ཤིག་ཅེས་དང་། ང་ཡི་རང་བཞིན་བྱང་ཆུབ་
ཀྱི་སེམས་ལས་གཞན་དུ་ལམ་ལ་མ་བགྲོད་པར་བགྲོད་པར་བྱ་བའི་ལམ་རྣམས་གྲུབ་
པ་མེད་པར་ཤེས་ཀྱིས་སམ་ཤེས་པར་གྱིས་ཤིག ང་ཡི་རང་བཞིན་ལ་རྩོལ་སྒྲུབ་ཀྱིས་
སྦྱང་བྱའི་དྲི་མ་མ་སྦྱོངས་པར་སྒྲིབ་པའི་དྲི་མ་མེད་ཀྱིས་སམ་མེད་པར་ཤེས་པར་གྱིས་
ལ་དགག་སྒྲུབ་བླང་དོར་གྱི་མཐའ་གང་ལའང་མི་གནས་ཤིང་དམིགས་པའི་ཡུལ་ཀུན་
དང་བྲལ་བར་གནས་པར་བྱ་སྟེ། བྱང་ཆུབ་ཀྱི་སེམས་ནི་སྤྲོས་པའི་མཐའ་མེད་ཅིང་
བསམ་པའི་ཡུལ་ཀུན་ལས་ཡེ་ནས་འདས་པའི་ཕྱིར་རོ། །
གསུམ་པ་ནི། འདི་ལྟར་བྱང་ཆུབ་སེམས་ཀྱི་ངོ་བོ་ལ་བཅོས་བསྒྱུར་དང་སྤང་བླང་མེད་
པ་དེ་ལྟར་ཡིན་དུ་ཆུག་ཀྱང་འཁྲུལ་བའི་ཞེན་རྟོག་ཐམས་ཅད་སྦྱོང་བར་ཅིས་ཕྱིར་མི་
བྱེད་སྙམ་ན། སེམས་ཅན་རྣམས་ཀྱི་གཟུང་འཛིན་གྱི་ཞེན་པས་བརྟགས་པའི་སྣང་སྲིད་
སྣོད་བཅུད་ཀྱི་ཆོས་རྣམས་ཐམས་ཅད་ནི་ཀུན་བྱེད་ང་ཡི་ངོ་བོ་རིག་པ་བྱང་ཆུབ་སེམས་
ཀྱི་རྩལ་སྣང་མངོན་དུ་བསྟན་པ་ཡིན་པའི་ཕྱིར་ན་མ་བཅོས་མཉམ་པ་ཉིད་ཀྱི་རང་བཞིན་
དུ་ལྷུན་གྱིས་གྲུབ་པས་བླང་དོར་ཅི་ཡང་མེད་པར་གསུངས་ཏེ། གཏིང་རྫོགས་ལས།
འཇིག་རྟེན་པ་དང་འདས་པའི་ཆོས་རྣམས་ཀུན། །གཉིས་ཀའི་གཞི་ནི་ངོ་བོ་ཆོས་སྐུར་
ངེས། །ཡུལ་གྱི་སྣང་བ་མ་ངེས་སྣ་ཚོགས་པ། །བླང་དོར་མེད་ཕྱིར་ཆོས་རྣམས་ལྷུན་
གྱིས་གྲུབ། །ཅེས་གསུངས་པ་བཞིན་ནོ། །
•79 -



ལེའུ་ཞེ་བཞི་བ།
བཞི་བ་ནི། དེ་ལྟར་ཆོས་ཐམས་ཅད་བྱང་ཆུབ་སེམས་ཀྱི་ངོ་བོ་ཡིན་པ་དེ་ལ་དེ་ལྟར་
མ་རྟོགས་པར་གཟུང་འཛིན་མ་དག་པའི་ཆོས་སུ་བཟུང་ནས་སྤོང་བ་དང་འགྲོགས་པའི་
ཐབས་ལ་སུ་ཞིག་རྩོལ་བར་བྱེད་པ་དེས་ནི་བསྐལ་བ་གསུམ་གྱི་བར་དུ་ནི་ཀུན་བྱེད་
བྱང་ཆུབ་ཀྱི་སེམས་སྤང་བླང་རྩོལ་བསྒྲུབ་ལས་འདས་པ་ང་དང་འཕྲད་པར་མི་འགྱུར་
རོ་ཞེས། དོན་དུ་ཀུན་བྱེད་བྱང་ཆུབ་ཀྱི་སེམས་སྤངས་བ་ཡིན་པར་བསྟན་ཏེ། བདུད་རྩི་
བཅུད་ཐིག་ལས། དུག་གསུམ་སྤངས་ཀྱང་ང་སྤངས་སོ། །སྐུ་ལྔ་བསྒྲུབ་ཀྱང་ང་སྤངས་
སོ༑ ༑དུག་ལྔ་སྤངས་ཀྱང་ང་སྤངས་སོ། །མ་རིག་སྤངས་ཀྱང་ང་སྤངས་སོ། །ཡེ་ཤེས་
བསྒྲུབས་པས་ང་སྤངས་སོ། །རྣམ་རྟོག་སྤངས་བས་ང་སྤངས་སོ། །ཆོས་ཉིད་བསྒྲུབས་
པས་ང་སྤངས་སོ། །འཁོར་བ་སྤངས་ཀྱང་ང་སྤངས་སོ། །མྱང་འདས་བསྒྲུབས་ཀྱང་ང་
སྤངས་སོ། །སེམས་ཅན་སྤངས་ཀྱང་ང་སྤངས་སོ། །སངས་རྒྱས་བསྒྲུབ་ཀྱང་ང་སྤངས་
སོ༑ ༑ཞེས་གསུངས་པ་ལྟར་རོ། །ལྔ་བ་ནི། དེ་ལྟར་སྤང་བྱའི་དྲི་མ་སྤངས་བས་བྱང་
ཆུབ་ཀྱི་སེམས་ཅིས་ཕྱིར་སྤངས་པ་ཡིན་ཏེ་དེ་ཉིད་དག་པར་བྱས་པ་མ་ཡིན་ནམ་སྙམ་
ན༑ འདི་ལྟར་སྤང་བར་བྱ་བའི་རང་བཞིན་གཟུང་འཛིན་ཉོན་མོངས་པའི་ཆོས་སུ་སྣང་
བ་དེ་དག་ནི་དོན་ལ་སྤང་བྱའི་ཆོས་སུ་གྲུབ་པ་མེད་པར་རིག་པ་རང་གི་ངོ་བོ་འོད་གསལ་
བྱང་ཆུབ་སེམས་ཀྱི་རྩལ་སྣང་འགགས་མེད་དུ་ཤར་བ་ཡིན་པར་བཤད་པས་ན་དེ་དག་
སྤངས་ཀྱང་ཀུན་བྱེད་བྱང་ཆུབ་སེམས་ཀྱི་རང་བཞིན་སྤངས་པ་ཡིན་པར་གསུངས་སོ། །
གསུམ་པ་ཇི་བཞིན་པ་ལ་བཅོས་སུ་མེད་པ་ལ་ལྔ་སྟེ། ཆོས་རྣམས་དངོས་པོ་མཚན་
མར་མེད་པ། ཡེ་ནས་མ་ནོར་རྩོལ་སྒྲུབ་འདས་པ། བྱ་རྩོལ་བྱང་ཆུབ་གེགས་སུ་ཆེ་བ།
རྣལ་བཞག་ཆོས་ཀྱི་སྙིང་པོར་བསྟན་པ། ཀུན་འདུས་གསང་བའི་མཆོག་ཏུ་གྱུར་བའོ། །
དང་པོ་ནི། ཀྱེ་སེམས་དཔའ་ཆེན་པོ། འདི་ལྟར་སྙིང་པོ་བྱང་ཆུབ་ཀྱི་སེམས་ནི་སྣང་
སྲིད་འཁོར་འདས་ཀྱི་ཆོས་རྣམས་མ་ལུས་པ་ཀུན་བྱེད་པའི་རྒྱལ་པོ་སྟེ། དེ་ལྟ་བུའི་ཀུན་
བྱེད་བྱང་ཆུབ་སེམས་ཀྱིས་བྱས་པ་ཡི་ཆོས་རྣམས་ཐམས་ཅད་ནི་བྱང་ཆུབ་ཀྱི་སེམས་
- 80 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཡེ་གྲོལ་འདུས་མ་བྱས་པའི་རང་བཞིན་ལས་གཞན་དུ་དངོས་པོ་མཚན་མའི་ཆོས་སུ་
བྱས་པ་ནི་གང་ཡང་མེད་ལ། བྱང་ཆུབ་ཀྱི་སེམས་ནི་ཡེ་གདོད་མ་ཉིད་ནས་མ་ནོར་
དེ་བཞིན་ཉིད་ཀྱི་ངོ་བོ་མ་བཅོས་ལྷུན་གྱིས་གྲུབ་པའི་བདག་ཉིད་ཡིན་པའི་ཕྱིར་ན་
དམིགས་མཚན་བློ་ཡི་སྤྱོད་ཡུལ་ཀུན་ལས་འདས་པ་སྟེ། ཡང་འབྱེད་ལས། ཅིར་སྣང་
ཅི་སྲིད་ཐམས་ཅད་ཀུན། །བྱང་ཆུབ་སེམས་ཀྱི་སྣང་བ་སྟེ། །སེམས་ལས་མ་གཏོགས་
ཆོས་གཞན་མེད། །ཅི་ལྟར་སྣང་བའི་ཆོས་རྣམས་ཀུན། །བྱུང་ཡང་བྱང་ཆུབ་སེམས་ལས་
བྱུང་། །བྱས་ཀྱང་བྱང་ཆུབ་སེམས་ཀྱིས་བྱས། །སྣང་ཡང་བྱང་ཆུབ་སེམས་ལ་སྣང་། །
འདུས་ཀྱང་བྱང་ཆུབ་སེམས་སུ་འདུས། །རྫོགས་ཀྱང་བྱང་ཆུབ་སེམས་སུ་རྫོགས། །
ཡིན་ཀྱང་བྱང་ཆུབ་སེམས་ཉིད་ཡིན། །བྱང་ཆུབ་སེམས་ཀྱི་ཆོས་ཉིད་དེ། །སྣང་བ་མེད་
པར་ཀུན་ལ་ཁྱབ། །བཙལ་བ་མེད་པར་ལྷུན་གྱིས་གྲུབ། །བགྲོད་པ་མེད་པར་ས་
རྣམས་ནོན། །བྱས་པ་མེད་པར་ལས་རྣམས་ཟིན། །ཞེས་པ་ལྟར་རོ། །
གཉིས་པ་ནི། དེ་ལྟར་ཆོས་ཐམས་ཅད་ཀྱི་རང་བཞིན་ནི་བྱང་ཆུབ་ཀྱི་སེམས་ཀྱི་ངོ་བོ་
ཡིན་ཞིང་བྱང་ཆུབ་ཀྱི་སེམས་ནི་ཡེ་ནས་སྤྲོས་མེད་བརྗོད་བྲལ་གྱི་ངོ་བོ་ལྷུན་གྲུབ་གཞི་
མི་སངས་རྒྱས་འཁྲུལ་མེད་ཡེ་ཡིན་ཆེན་པོའི་བདག་ཉིད་ཡིན་པས་ན་རང་གི་ངོ་བོ་ཡེ་
ནས་ནོར་བ་མེད་པའམ་འཁྲུལ་བ་མེད་པ་ཡིན་ལ། དེ་ལྟར་ནོར་བ་མེད་པའི་ཆོས་
ཉིད་རང་བྱུང་གི་ཡེ་ཤེས་དེ་ནི་དབྱེར་མེད་བདེ་བ་ཆེན་པོ་ཆོས་སྐུ་ཐིག་ལེ་ཉག་གཅིག་
གི་རང་བཞིན་ཡིན་ཞིང་། ཐིག་ལེ་ཉག་གཅིག་ཞེས་པ་དེ་ཡང་ཚིག་གི་མཚོན་པ་ཙམ་
ལས་དོན་ལ་མིང་ཙམ་ཡང་མ་གྲུབ་པའི་ཕྱིར་ན། དེ་ལ་བདེན་པ་མྱ་ངན་ལས་འདས་
པ་དང་བརྫུན་པ་འཁོར་བའི་ཆོས་སོགས་སུ་སྒྲོས་མི་འདོགས་ཤིང་། དེ་ལྟར་བདེན་
རྫུན་ལ་སོགས་པ་གང་དུའང་མེད་པ་དེས་ན་རྒྱུ་བདེན་པོ་མ་ནོར་བའི་ལམ་ཞིག་ལ་
བརྟེན་ནས་འབྲས་བུ་སངས་རྒྱས་ཀྱི་གོ་འཕང་བསྒྲུབ་པ་ལ་སོགས་པའི་རྩོལ་སྒྲུབ་ཀུན་
ལས་འདས་པ་བྱར་མེད་བློ་འདས་ཆེན་པོའི་རང་བཞིན་དུ་ལ་བཟླ་བར་གསུངས་ཏེ།
- 81 -



ལེའུ་ཞེ་བཞི་བ།
སྔ་མ་ལས། ཆོས་གཅིག་བྱ་བའི་མཚན་ཉིད་ནི། །ལ་ཆེན་བཟླ་བའི་གདམས་ངག་
ཡིན། །དེ་ཡང་འདི་ལྟར་ཤེས་པར་བྱ། །ཆོས་གཅིག་བྱ་བའི་མིང་ཡང་མེད། །གཅིག་
པོ་ཉིད་ཀྱང་གཅིག་ལས་འདས། །འདས་པའི་དོན་ལ་བརྗོད་དུ་མེད། །འདས་པའི་
དོན་ལ་མཚོན་དུ་མེད། །འདས་པའི་དོན་ལ་བདེ་རུ་མེད། །འདས་པའི་དོན་ལ་གཟུང་
དུ་མེད། །འདས་པའི་དོན་ལ་འདོད་དུ་མེད། །འདས་པའི་དོན་ལ་བྱ་རུ་མེད། །འདས་
པའི་དོན་ལ་བཙལ་དུ་མེད། །འདས་པའི་དོན་ལ་དགག་ཏུ་མེད། །འདས་པའི་དོན་
ལ་བསྒྲུབ་ཏུ་མེད། །འདས་པའི་དོན་ལ་བླང་བྱ་མེད། །འདས་པའི་དོན་ལ་དོར་བྱ་
མེད། །འདས་པའི་དོན་ལ་སྤང་བྱ་མེད། །འདས་པའི་དོན་ལ་བསྒོམ་དུ་མེད། །འདས་
པའི་དོན་ལ་སྤྱད་དུ་མེད། །འདས་པའི་དོན་ལ་བསྲུང་དུ་མེད། །འདས་པའི་དོན་ལ་
བྱ་བཙལ་མེད། །འདས་པའི་དོན་ལ་བགྲོད་དུ་མེད། །འདས་པའི་དོན་ལ་ཐོབ་ཏུ་
མེད། །མེད་པ་ཉིད་ཀྱང་དེ་ལས་འདས། །དེ་ལ་ཡིད་ལ་བྱ་རྒྱུ་མེད། །དེ་ལ་སེམས་ཀྱིས་
གཟུང་དུ་མེད། །དེ་ལ་བློ་ཡིས་བཅོས་སུ་མེད། །དེ་ལ་འཕྲོས་དང་མ་འཕྲོས་མེད། །
ཅེས་པ་ལ་སོགས་པ་གསུངས་པ་ལྟར་ཞེན་འཛིན་དང་སྤང་བླང་རེ་དོགས་དང་རྩོལ་
བསྒྲུབ་གང་ཡང་མེད་པར་ལ་བཟླ་བར་བྱའོ། །གསུམ་པ་ནི། གལ་ཏེ་རྒྱུ་རྐྱེན་རྩོལ་
སྒྲུབ་ལ་མ་ལྟོས་པར་ཆོས་ཐམས་ཅད་ཡེ་ནས་མངོན་པར་རྫོགས་པ་སངས་རྒྱས་པའི་
རང་བཞིན་དུ་གཞི་རྫོགས་ལྷུན་གྱིས་གྲུབ་པར་བྱས་ཟིན་པ་ཡིན་པས་བླང་དོར་རྩོལ་
སྒྲུབ་ཀུན་ལས་འདས་པ་ཡིན་པའི་དོན་ཏེ་མ་རིག་ནས། སློང་འགོག་སྦྱོང་བསྒྱུར་ལ་
སོགས་པའི་རྩོལ་སྒྲུབ་བྱ་བྱེད་ཀྱིས་ལམ་བསྒོམས་པ་ལ་བརྟེན་ནས་འབྲས་བུ་སྔར་
མེད་གསར་བྱུང་ཞིག་གྲུབ་ཏུ་ཡོད་པར་བལྟ་ནི་སེམས་ཉིད་རང་བྱུང་གི་ཡེ་ཤེས་ལྷུན་
གྲུབ་གདོད་མའི་སངས་རྒྱས་སུ་བཞུགས་པ་རང་གི་གམ་དུ་བཞག་སྟེ། དེ་ལས་གཞན་
དུ་འབྲས་བུ་སངས་རྒྱས་ཀྱི་གོ་འཕང་བཙལ་བས་བསྐལ་བའི་བར་དུ་བཙལ་ཀྱང་རྙེད་
པ་མེད་པས་ན་ཀུན་བྱེད་བྱང་ཆུབ་སེམས་ཀྱི་རང་ཞལ་མངོན་དུ་མཐོང་བའི་གེགས་
- 82 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སུ་དེ་ལས་ཆེ་བ་མེད་པར་གསུངས་སོ། །
བཞི་བ་ནི། དེ་ལྟར་རྩོལ་སྒྲུབ་ཐམས་ཅད་བྱང་ཆུབ་ཀྱི་གེགས་སུ་འགྱུར་བ་ཡིན་པ་དེས་
ན་རེ་དོགས་དང་བྱ་རྩོལ་ཅི་ཡང་མི་བྱེད་བར་མ་བཅོས་རྣམ་མར་བཞག་པར་བྱ་སྟེ། དེ་
ཡང་སེམས་ཉིད་རང་བྱུང་གི་ཡེ་ཤེས་ནི་སྤྲོས་པའི་མཐའ་གང་ལའང་མི་གནས་ཤིང་
དམིགས་པའི་ཡུལ་གང་ལ་མི་རྟོག་པ་དང་རྣམ་པ་ཅིར་ཡང་དགོངས་པ་མེད་པས།
གདོད་ནས་བསམ་ཡུལ་ལས་འདས་ཤིང་མི་རྟོག་མཉམ་པའི་རང་བཞིན་ཆོས་ཉིད་
ཡངས་པ་ཆེན་པོའི་ཡུལ་ལ་རང་བཞིན་གྱིས་གནས་པ་ཡིན་ལ། དེ་ལྟར་སེམས་ཉིད་ཡེ་
ནས་རྟོག་མེད་ཆོས་སྐུའི་རང་བཞིན་དུ་བྱས་ཟིན་པ་ཡིན་པས་ད་གཟོད་རྩོལ་སྒྲུབ་བྱ་
བའི་སེམས་མི་འབྱུང་བར་རྩོལ་མེད་བདེ་བ་ཆེན་པོའི་དོན་དེ་ལ་གང་ཟག་སུ་ཞིག་
གནས་པ་དེ་ནི། ཆོས་རྣམས་ཀུན་གྱི་སྙིང་པོ་སྟོན་པ་ཀུན་བྱེད་ང་དང་དབྱེར་མེད་པར་
གང་ཟག་དེ་ཉིད་མངོན་སངས་རྒྱས་པར་འགྱུར་རོ་ཞེས་པའོ། །
ལྔ་བ་ནི། དེ་ལྟ་བུའི་ཆོས་ཐམས་ཅད་ཀྱི་སྙིང་པོར་གྱུར་པ་སེམས་ཉིད་རང་བྱུང་གི་ཡེ་
ཤེས་དེ་ཡིས་བདག་གཞན་ཀུན་གྱི་དོན་ནི་གང་ཡང་མི་བྱེད་ཅེས་བྱ་བྱེད་རྩོལ་བསྒྲུབ་
ཀྱི་རྟོག་པ་ཀུན་དང་བྲལ་བར་བསྟན་ལ། ཆོས་ཐམས་ཅད་གཅིག་ཏུ་འདུས་པའི་བདག་
ཉིད་ཆོས་ཉིད་བྱང་ཆུབ་ཀྱི་སེམས་སུ་འཁོར་འདས་ཐམས་ཅད་ཀུན་འདུས་པའི་སྙིང་
པོ་དེས། འཁོར་འདས་ཐམས་ཅད་བྱང་ཆུབ་སེམས་ཀྱི་རང་བཞིན་ལས་གཞན་དུ་མེད་
པས་ཡུལ་དང་ཡུལ་ཅན་བལྟ་བྱ་ལྟ་བྱེད་གཉིས་ཀྱི་ཚུལ་དུ་མ་བལྟས་ཀྱང་། དུས་གསུམ་
གྱི་སངས་རྒྱས་ཀུན་གྱི་ཐུགས་ཀྱང་རིག་པ་བྱང་ཆུབ་སེམས་ཀྱི་ཀློང་ན་བསྒྲིབ་མེད་
མངོན་སུམ་གྱི་ཚུལ་དུ་གསལ་ཞིང་འཕོ་འགྱུར་མེད་པར་གནས་ལ། དེ་བཞིན་དུ་ཉོན་
མོངས་པ་ལ་སོགས་པ་གང་གིས་ཀྱང་མ་བསྒྲིབས་པར་ཆོས་དབྱིངས་བྱང་ཆུབ་སེམས་
ཀྱི་ཀློང་ཡངས་པ་སྟོང་གསལ་ཟང་མ་ཐལ་བྱུང་གི་ངང་དུ་སེམས་ཅན་ཀུན་གྱི་སེམས་
ཀྱང་སྣང་ཞིང་གསལ་ན་ཡང་། བྱང་ཆུབ་ཀྱི་སེམས་རང་གི་རང་བཞིན་ནི་དམིགས་
-83-



ལེའུ་ཞེ་བཞི་བ། ་
མཚན་སྤྲོས་པ་དང་བྲལ་བ་ཁྱབ་གདལ་ནམ་མཁའ་ལྟ་བུར་ངོ་བོ་ངོས་བཟུང་དང་བྲལ་
བས་སུ་ལའང་སྣང་བ་མེད་པས་མཆོག་ཏུ་གསང་བའི་ཆོས་ཉིད་དུ་གསུངས་པས་ན།
དེ་ཉིད་བྱ་བྱེད་སྒོམ་སྒྲུབ་ལ་སོགས་པས་མཐོང་བ་དང་རྟོགས་པའི་རེ་སྨོན་མི་བྱ་བར་
མ་མཐོང་བ་ཉིད་མཐོང་བའི་དམ་པར་ཤེས་ནས་བྱར་མེད་རང་བབས་ཀྱི་ངང་དུ་འཇོག་
པར་བྱ་སྟེ། བདུད་རྩི་བཅུད་ཐེག་ལས། ང་ནི་སྣང་སྲིད་ཀུན་ལ་སྣང་། །ཀུན་ལ་སྣང་
སྟེ་ང་མི་མཐོང་། །མ་མཐོང་བ་ཡི་ངང་ལ་ཞོག །ང་ནི་སྣོད་བཅུད་ཀུན་ལ་ཁྱབ། །ཀུན་
ལ་ཁྱབ་པས་ངོས་བཟུང་མེད། །ངོས་བཟུང་མེད་པའི་ངང་ལ་ཞོག །ང་ནི་ཀུན་གྱི་དངོས་
གཞི་སྟེ། །དངོས་གཞི་མེད་པས་གྲུབ་པ་མེད། །གྲུབ་པ་མེད་པའི་ངང་ལ་ཞོག །ང་
ཡིས་ཐམས་ཅད་ཕྱེ་བ་སྟེ། །ཕྱེ་མཁན་རྟོག་པ་གཅིག་ཀྱང་མེད། །མ་ཕྱེ་བ་ཡི་ངང་ལ་
ཞོག །ང་ནི་ཀུན་ལ་སྣང་བ་སྟེ། །ཀུན་གྱིས་ང་ནི་སྣང་མི་འགྱུར། །མི་སྣང་བ་ཡི་ངང་
ལ་ཞོག །ཅེས་པ་ལ་སོགས་པས་བསྟན་པ་ལྟར་རོ། །
བཞི་བ་ཡེ་བཞིན་མ་བཅོས་ཡོན་ཏན་བཤད་པ་ལ་གསུམ་སྟེ། མཆོག་དོན་སྐྱེ་མེད་དུ་
ཡེ་ནས་གནས་པས་སངས་རྒྱས་གདོད་ཀྱིས་བསྒྲུབ་མི་དགོས་པའི་ཡོན་ཏན། དོན་ལྔ་
ཡེ་ནས་ལྷུན་གྱིས་རྫོགས་པས་ད་གདོད་འབད་པས་བསྒྲུབ་མི་དགོས་པའི་ཕན་ཡོན།
ཡེ་ནས་ཕུན་སུམ་ཚོགས་པར་གྲུབ་པས་ད་གཟོད་བཙལ་བས་སྒྲུབ་མི་དགོས་པའི་ཕན་
ཡོན་ནོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག ཆོས་ཐམས་ཅད་ཆོས་
དབྱིངས་བྱང་ཆུབ་སེམས་ཀྱི་ཀློང་དུ་ཡེ་གྲོལ་བསྐྱལ་གཞི་མེད་པར་གྲོལ་ཟིན་པ་ཡིན་
པས་ཀུན་བྱེད་རྒྱལ་པོ་ང་ཡིས་སེམས་ཅན་ཐམས་ཅད་ཀྱི་དོན་ཡེ་གདོད་མ་ཉིད་ནས་
བྱས་ཟིན་པ་ཡིན་ལ། དེ་ལྟར་ཀུན་བྱེད་ང་ཡིས་ཁམས་གསུམ་རྒྱུད་དྲུག་གི་འགྲོ་བ་
ཐམས་ཅད་ཀྱི་གཏན་བདེ་འགྱུར་བ་མེད་པའི་དོན་ཀ་དག་ཀུན་ཏུ་བཟང་པོའི་ས་ལ་
མ་སྦྱངས་ཡེ་བགྲོད་ཀྱི་ཚུལ་དུ་བཀོད་དེ། འཁོར་བ་མ་སྤང་བར་ཀ་ནས་དག་ཅིང་མྱང་
འདས་མ་བསྒྲུབ་པར་ལྷུན་གྱིས་གྲུབ་པའི་བྱ་བ་བྱས་ཟིན་པ་དེས་ན་ད་སེམས་ཅན་གཞན་



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གྱིས་རྒྱུ་འབྲས་བླང་དོར་སོགས་ཀྱི་བྱ་བ་ཅི་ཡང་བྱེད་མི་དགོས་ཏེ། རང་གི་ངོ་བོ་ཡེ་
ནས་བྱས་ཟིན་པ་ལས་རྒྱུ་རྐྱེན་གཞན་ལ་ལྟོས་པར་སྟོན་པའི་ཆོས་དེ་ནི་ཀུན་བྱེད་ང་
ཡི་ངེས་པའི་ལུང་མིན་ཏེ། ཅིས་ཕྱིར་ན་ང་ལ་ཆོས་ཐམས་ཅད་ཀུན་མ་བཙལ་ལྷུན་གྱིས་
རྫོགས་ཤིང་དེ་ཡང་ས་ལམ་སྦྱངས་བགྲོད་ལ་སོགས་པའི་བྱ་བ་ཐམས་ཅད་ཡེ་ནས་
བྱས་ཟིན་པར་རྫོགས་པ་ཡིན་པའི་ཕྱིར་རོ། །གཉིས་པ་ནི། དེ་ལྟར་ཆོས་ཐམས་ཅད་
ཡེ་ནས་གཞི་གྲོལ་རྫོགས་པ་ཆེན་པོའི་རང་བཞིན་དུ་བྱས་ཟིན་པའི་རྒྱུ་མཚན་དེས་ན།
ད་གཟོད་རྫོགས་ཆེན་ཨ་ཏིའི་ལྟ་བ་ཞིག་བསྒོམ་མི་དགོས་ལ། དེ་བཞིན་དུ་ཆོས་ཉིད་
ཡེ་ནས་རྣམ་པར་དག་ཅིང་འདའ་ཉམས་ལས་འདས་པས་དམ་ཚིག་བསྲུང་མི་དགོས་
ཤིང་། ཡེ་ནས་གཞི་དབྱིངས་ཀ་དག་ཆེན་པོ་རིག་པ་བྱང་ཆུབ་སེམས་ཀྱི་ས་ལ་ཁམས་
གསུམ་གྱི་སེམས་ཅན་ཀུན་ཀྱང་གནས་ཟིན་པ་ཡིན་པས་རིག་འཛིན་རྣམ་པ་བཞིའི་
ས་དང་པོ་རབ་ཏུ་དགའ་བ་ལ་སོགས་པའི་ས་བཅུ་སྦྱངས་བ་དང་ལམ་ལྔ་བགྲོད་མི་
དགོས་ཤིང་། དགའ་རབ་རྡོ་རྗེས། དོན་གྱི་ལས་བཞི་ལྷུན་གྱིས་གྲུབ། །ཞེས་གསུངས་
པ་ལྟར་གདུལ་བྱ་འདུལ་བའི་ཕྲིན་ལས་ཐམས་ཅད་མ་བཙལ་ཡེ་ནས་ལྷུན་གྱིས་གྲུབ་
པའི་ཕྱིར་ན་བྱ་བཙལ་རྩོལ་བའི་ཕྲིན་ལས་ཞིག་ཡེ་ནས་བྱ་མི་དགོས་པ་དང་། སེམས་
ཉིད་རང་བྱུང་གི་ཡེ་ཤེས་ཡུལ་ལ་འཇུག་ཅིང་མི་རྟོག་པར་ཡེ་ནས་རྟོག་མེད་མཉམ་པ་
ཆེན་པོའི་ངོ་བོར་གནས་པ་ཡིན་པས། དེ་ལྟ་བུའི་རིག་པའི་ཡེ་ཤེས་དེ་ལ་ཡུལ་གཟུང་
འཛིན་དུ་རྟོག་པའི་སྐྱོན་གྱིས་ཡེ་ནས་གོས་མ་མྱོང་བའི་ཕྱིར་ན་ཆགས་སྡང་གཟུང་འཛིན་
ཀྱི་རྟོག་པ་བསལ་མི་དགོས་ཤིང་། དེ་ལྟར་ལྟ་བ་དང་དམ་ཚིག་ལ་སོགས་པ་དོན་ནམ་
རང་བཞིན་ལྔ་བོ་དེ་ཡེ་ནས་ལྷུན་གྱིས་གྲུབ་པའི་ཕྱིར་བྱ་བྱེད་རྩོལ་བའི་ནད་དང་བྲལ་
བས་བདེ་བ་ཆེན་པོའི་རང་བཞིན་དུ་གནས་པའི་ཆོས་སྐུ་སེམས་ཉིད་རང་བྱུང་གི་ཡེ་
ཤེས་ཀྱིས་དུས་གསུམ་གྱིས་བསྡུས་པའི་འཁོར་འདས་ཀྱི་རྣམ་པར་སྣང་བའི་ཆོས་ཀུན་
ལ་ཁྱབ་ཅིང་དབྱེར་མེད་གཅིག་གི་ཚུལ་དུ་གནས་པའི་ཕྱིར་ན། སྣང་སྲིད་ཀྱི་ཆོས་ཀུན་
-85-



ལེའུ་ཞེ་བཞི་བ།
ལ་སྔ་ཕྱི་དུས་གསུམ་གྱི་དབྱེ་བ་མེད་དེ། འདི་ལྟར་བདག་གཞན་དང་བདེ་སྡུག་དགེ་
སྡིག་འཁོར་འདས་ལ་སོགས་པ་ཆོས་ཅན་གྱི་ཁྱད་པར་མི་འདྲ་བ་ཇི་ལྟར་སྣང་བ་ཐམས་
ཅད་དོན་ལ་འགྱུར་མེད་བདེ་ལ་ཆེན་པོ་རིག་པ་བྱང་ཆུབ་ཀྱི་སེམས་གཅིག་གི་རང་བཞིན་
དུ་གནས་པས་བཟང་ངན་བླང་དོར་ཐམས་ཅད་དང་བྲལ་བར་གསུངས་སོ། །
གསུམ་པ་ནི། སྐུ་གསུམ་གྱི་སྟོན་པ་ལ་སོགས་པའི་ཕུན་སུམ་ཚོགས་པ་གསུམ་དང་དེ་
དག་ལྷན་དུ་ཚོགས་པའི་དུས་དང་གནས་ཏེ་ཕུན་སུམ་ཚོགས་པ་ལྔ་པོ་ཐམས་ཅད་ཀུན་
གཞན་དུ་མེད་པར་ཆོས་ཉིད་བྱང་ཆུབ་སེམས་ཀྱི་དབྱིངས་སུ་གཅིག་པ་དང་། དེ་ལྟར་
ཆོས་ཉིད་ཀྱི་ཀློང་དུ་ཕུན་སུམ་ཚོགས་པ་ཐམས་ཅད་གཅིག་གི་རང་བཞིན་ཡིན་པའི་
ཕྱིར་ན་ཀུན་བྱེད་ང་ལ་ཆོས་དེ་དག་ཐམས་ཅད་ཀུན་རྫོགས་པ་ཡང་ཡིན་ཏེ། དཔེར་
ནི་རྒྱ་མཚོའི་ཀློང་དུ་བཀྲ་བའི་གཟའ་སྐར་གྱི་སྣང་བ་ཐམས་ཅད་གཟུགས་བརྙན་དུ་
གཅིག་པའི་ཕྱིར་ན་རྒྱ་མཚོའི་ཀློང་དུ་མ་རྫོགས་པ་མེད་པ་བཞིན་ནོ། །དེ་ལྟར་ལྷུན་
གྲུབ་རྫོགས་པ་ཆེན་པོ་ཀུན་བྱེད་བྱང་ཆུབ་ཀྱི་སེམས་ང་ལ་ཇི་ལྟར་སྣང་བའི་ཆོས་ཐམས་
ཅད་ཀུན་མ་རྫོགས་པ་མེད་པས་ལྟ་སྤྱོད་དང་ཕྲིན་ལས་དམ་ཚིག་ས་ལམ་ལ་སོགས་
པ་དེ་དག་ནི་གོང་དུ་བཤད་པ་བཞིན་དུ་གཞན་ནས་བཙལ་ཞིང་བསྒྲུབ་པར་བྱ་མི་
དགོས་པའི་ཡོན་ཏན་དང་ལྡན་པར་གསུངས་པའོ། །ལྔ་པ་སྐལ་མེད་གཞན་ལ་གདམས་
ཚུལ་བསྟན་པ་ལ་གཉིས་ཏེ། སྐལ་བ་མེད་པའི་རྒྱུ་མཚན་དང་། དེ་ལ་རྒྱུ་འབྲས་ཀྱི་དོན་
སྤྱོད་ལ་ཆོས་སྐུ་སྙིང་པོའི་དོན་ལ་དར་ཅིག་མ་རེ་ཅིག་པར་གདམས་པའོ། །དང་པོ་ནི།
གོང་དུ་བསྟན་པ་དེ་ལྟར་ཀུན་བྱེད་བྱང་ཆུབ་སེམས་ཀྱི་རང་བཞིན་མ་བྱས་ཡེ་ཟིན་དུ་
གནས་པས་རྒྱུ་འབྲོས་རྩོལ་སྒྲུབ་ལས་འདས་པ་ཡིན་པར་མ་རིག་པའི་དབང་གིས།
གལ་ཏེ་ཐེག་པ་འོག་མ་ལྟར་རྩོལ་སྒྲུབ་བྱས་པར་གྱུར་ན་རྩོལ་སྒྲུབ་རྒྱུ་འབྲས་ལས་འདས་
པའི་དོན་དང་འགལ་བར་འགྱུར་བས་ཡེ་ནས་བྱ་རྩོལ་མེད་པའི་གནས་ལུགས་འགྱུར་
མེད་བདེ་བ་ཆེན་པོ་འོད་གསལ་རང་བྱུང་གི་ཡེ་ཤེས་དེ་དང་མི་འཕྲད་དེ། རྩོལ་སྒྲུབ་
- 86 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རེ་དོགས་ཀྱི་ནད་ཀྱིས་རྩོལ་མེད་ཡེ་སངས་རྒྱས་པའི་དོན་མ་རིག་པའི་སྐྱེ་བོ་རྨོང་པ་
དེ་ལ་ཟིན་པར་འགྱུར་རོ་ཞེས་སོ། །
གཉིས་པ་ནི། དེ་ལྟར་ཨ་ཏི་རྫོགས་པ་ཆེན་པོའི་ཆོས་ལ་ལས་འབྲེལ་མེད་པའི་གང་
ཟག་དེ་དག་རྒྱུ་འབྲས་རྩོལ་སྒྲུབ་ཀྱི་ནད་ཀྱིས་ཟིན་པ་ཡིན་པའི་རྒྱུ་མཚན་དེ་བས་ན།
སྐལ་བ་དམན་པའི་གང་ཟག་དེ་དག་གིས་རྩོལ་སྒྲུབ་རྒྱུ་འབྲས་ལས་འདས་པའི་ཆོས་
ཉིད་རྫོགས་པ་ཆེན་པོའི་དོན་ལ་རེ་ཞིག་རྟོགས་པའི་སྐལ་བ་མེད་པས་མ་རེ་ཞིག་ཅེས་
གསུངས་ཏེ། ཅིའི་ཕྱིར་ན་བྱར་མེད་རྫོགས་པ་ཆེན་པོ་ཡེ་བབས་སོར་བཞག་གི་དགོངས་
པ་ཟབ་མོ་དེ་གོང་དུ་བསྟན་པའི་གང་ཟག་སྐལ་བ་དམན་པ་དེ་རྣམས་ཀྱིས་སྤྱོད་ཡུལ་
མ་ཡིན་པས་རེ་འདོད་བྱས་ཀྱང་དོན་མེད་པའི་ཕྱིར་རོ། །དེས་ན་ཐེག་པ་འོག་མའི་
རིགས་ཅན་གྱི་གང་ཟག་དེ་དག་གིས་རེ་ཞིག་རྫོགས་པ་ཆེན་པོའི་ལམ་སྟེགས་སུ་གསུངས་
པའི་རྒྱུ་དང་འབྲས་བུའི་ཆོས་ཐེག་པ་ཐུན་མོང་གི་ལམ་ལ་སྤང་བླང་དུ་སྤྱད་པར་བྱའོ་
ཞེས་གསུངས་སོ། །ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྫོགས་
པ་ཆེན་པོ་གང་ཟག་སྐལ་མེད་རྣམས་ལ་བསྟན་ཀྱང་དོན་མེད་པས་ཤིན་ཏུ་རྣལ་འབྱོར་
ཡང་རབ་རྣམས་ཀྱི་སྤྱོད་ཡུལ་དུ་བསྟན་པའི་ལེའུ་སྟེ་ཞེ་བཞི་བའི་འགྲེལ་བའོ།། །།
དོན་ལྔ་བ་སེམས་ཉིད་ཇི་བཞིན་པ་བསྒོམ་བྱ་སྒོམ་བྱེད་ལས་འདས་པར་གཏན་ལ་
འབེབས་པའི་ལེའུ་ཞེ་ལྔ་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི།
དེ་ལྟར་ཆོས་ཐམས་ཅད་རྒྱུ་འབྲས་རྩོལ་སྒྲུབ་ལས་འདས་པ་གདོད་ནས་ཡེ་གྲོལ་ཆེན་
བོའི་རང་བཞིན་དུ་བྱས་ཟིན་པའི་དོན་ལ། ད་གསར་དུ་བྱ་རྩོལ་གང་ཡང་མི་དགོས་
པར་བསྟན་པ་དེ་ནས་བྱང་ཆུབ་ཀྱི་སེམས་སྟོན་པ་ཀུན་བྱེད་རྒྱལ་པོས་རྩོལ་བྲལ་རྫོགས་
པ་ཆེན་པོ་བློའི་སྤྱོད་ཡུལ་ལས་འདས་པ་ཡིན་པས། དེ་ལ་རེ་འདོད་རྩོལ་སྒྲུབ་ཀྱི་སྒོ་
ནས་ལྟ་བ་བསྒོམ་དུ་མེད་པར་བྱར་མེད་རང་བབ་ཀྱི་ཚུལ་དུ་གནས་པར་གདམས་པའི་
མདོ་ལུང་འདི་བསྟན་ཏོ། །གཉིས་པ་རྒྱས་བཤད་ལོ་ལྔ་སྟེ། ལོ་རྒྱུས་དོན་གྱིས་བཤད་
-87-



ལེའུ་ཞེ་ལྔ་པ།
པ༑ ཡོ་གའི་དོན་གྱིས་བཤད་པ། དགོས་ཆེད་དོན་གྱིས་བཤད་པ། རྩ་བའི་དོན་གྱིས་
བཤད་པ། ཚིག་གི་དོན་གྱིས་བཤད་པའོ། །
དང་པོ་ལ་གཉིས་ཏེ། དབྱིངས་རང་བཞིན་བསྒོམ་དུ་མེད་པའི་གནས་ལུགས་བསྟན་
པ་དང༌། སྟོན་པ་སྐུ་གསུམ་གྱིས་འཁོར་ལ་བདེ་སྡུག་བླང་དོར་དུ་ཇི་ལྟར་བསྟན་པའི་
ཚུལ་ལོ། །དང་པོ་ནི། ཀྱེ་སེམས་དཔའ་ཆེན་པོ། རྫོགས་པ་ཆེན་པོའི་རང་གཞུང་གི་
ལྟ་བ་བསྒོམ་དུ་མེད་པར་གཏན་ལ་འབེབ་པ་ནི་ཀུན་བྱེད་བྱང་ཆུབ་ཀྱི་སེམས་ང་ཉིད་
ཡིན་པའི་ཕྱིར་ན་ང་ལ་བསྒོམ་དུ་རྡུལ་ཙམ་མེད་པར་བསྟན་པ་ཡིན་ལ། དེ་ཡང་ཀུན་
བྱེད་ང་ནི་བློའི་སྤྱོད་ཡུལ་ཀུན་ལས་འདས་པས་བསྒོམ་ཞིང་དམིགས་པའི་ཡུལ་དུ་གྱུར་
པོ་མ་ཡིན་ཏེ། ང་ནི་ཡེ་ནས་སྒོམ་སྒྲུབ་རྩོལ་བས་མ་བཅོས་པར་འཁོར་འདས་ཀྱི་ཆོས་
ཀུན་ལ་ཆོས་ཉིད་འགྱུར་བ་མེད་པའི་རང་བཞིན་དུ་གནས་པའི་ཕྱིར་རོ་ཞེས་རྫོགས་
ཆེན་ལྟ་བ་བསྒོམ་དུ་མེད་པའི་དོན་ལ་ཡིད་ཆེས་བསྐྱེད་པའི་ཆེད་དུ་གང་ལས་འབྱུང་
བའི་ཁུངས་སྟོན་པ་ཀུན་བྱེད་ཉིད་ཀྱི་རང་བཞིན་རྩོལ་སྒྲུབ་བསྒོམ་པ་ལས་འདས་པར་
བསྟན་པས་ལོ་རྒྱུས་དོན་གྱི་བཤད་པའོ། །གཉིས་པ་ནི། དེ་ལྟར་ཆོས་ཉིད་བྱང་ཆུབ་
ཀྱི་སེམས་རང་གི་རང་བཞིན་ཡེ་ནས་མ་བཅོས་དེ་བཞིན་ཉིད་དུ་གནས་པའི་ཕྱིར་བསྒོམ་
དུ་མེད་པ་དེ་ལ། སྟོན་པ་ཀུན་བྱེད་ང་ལས་བྱུང་བའི་སྟོན་པ་སྐུ་གསུམ་གྱིས། ཕྱི་ནང་
སྣོད་བཅུད་ཐམས་ཅད་ང་ཡི་རྩལ་ལས་མངོན་དུ་ཕྱུང་བའི་ཆོས་དོན་ལ་རང་བྱུང་ཡེ་
ཤེས་ཆེན་པོའི་ངོ་བོ་ཉིད་ཡིན་པ་ལ། དེ་ལྟར་དུ་མ་བསྟན་པར་འདོད་པའི་ཡུལ་ལྔ་ལ་
བརྐམ་ཞིང་ཆགས་པ་ལྔ་ཡི་དབང་གིས་འཁོར་བའི་སྡུག་བསྔལ་ཐམས་ཅད་འབྱུང་
བ་ཡིན་ནོ་ཟེར་ནས། ཆོས་ཉིད་མ་བཅོས་པའི་ངང་དུ་རང་བབ་ལ་མི་འཇོག་པར།
དགེ་སྦྱོང་གི་བརྟུལ་ཞུགས་ལ་གནས་པ་དང་ཉོན་མོངས་པ་རྣམས་སྤོང་པ་དང་འགེགས་
པར་བྱེད་པ་ལ་སོགས་པའི་ཐབས་བསྒོམ་པར་བྱེད་པའི་ལམ་དེ་ཉིད་ལུང་བསྟན་པས་
རང་བྱུང་གི་ཡེ་ཤེས་མ་བཅོས་ཇི་བཞིན་པའི་དོན་དང་འགལ་བར་གྱུར་པ་ཡིན་ནོ་ཞེས་
- 88 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གསུངས་སོ། །
གཉིས་པ་ཡོ་ག་ལ་ལྔ་སྟེ། ཉན་རང་། སེམས་དཔའ། ཀྲི་ཡ། ཡོ་ག ནང་པ་གཉིས་
ཀྱིས་བསྒོམ་པའི་སྐྱོན་ནོ། །དང་པོ་ནི། འདི་ལྟར་ལམ་ཕྱིན་ཅི་ལོག་ཏུ་གོལ་པ་མུ་སྟེགས་
མུར་ཐུག་ཕྱལ་བ་རྒྱང་འཕེན་ཏེ་སྡེ་བཞི་པོ་དེ་ཉིད་སྟོན་པ་སྤྲུལ་པའི་སྐུའི་ཐུགས་རྗེ་
ཡིས་བློ་དང་མོས་པ་བསྒྱུར་ནས་བྱིན་གྱིས་བརླབས་པའི་སྒོ་ནས་འཁོར་དུ་བཀོད་
ནས། ཉན་རང་གི་ལམ་བདེན་བཞིའི་བླང་དོར་དང་རྟེན་འབྲེལ་གྱི་ལམ་བསྒོམ་པའི་
སྒོ་ནས་སྡུག་བསྔལ་རྒྱུ་འབྲས་ཐམས་ཅད་སྤོང་ཞིང་འགོག་པར་བྱེད་པའི་ཚུལ་ལུང་
བསྟན་པས། དེ་ལྟ་བུའི་ཉན་རང་གི་ལམ་ལ་གནས་པ་རྣམས་ཀྱིས་རྫོགས་ཆེན་བྱ་
རྩོལ་བྲལ་བའི་དོན་མི་རྟོགས་པས་རྩོལ་སྒྲུབ་ཀྱིས་གདུང་བ་དང་བྲལ་བའི་བྱར་མེད་
བདེ་བ་ཆེན་པོ་དེ་ཉིད་ཐོབ་པར་མི་འགྱུར་བར་སྤོང་ཞིང་འགོག་པའི་རྩོལ་བས་ཡུན་
རིང་པོར་གདུང་བའི་སྐྱོན་དང་བཅས་པ་ཡིན་པར་གསུངས་སོ། །གཉིས་པ་ནི། ཀྱེ་
སེམས་དཔའ་ཆེན་པོ་ཉོན་ཅིག འདི་ལྟར་སྣང་བའི་ཆོས་ཐམས་ཅད་ནི་ཀུན་བྱེད་དུ་
ལས་མངོན་དུ་ཕྱུང་བའི་ཆོས་ཉིད་རང་བཞིན་གྱིས་སྟོང་པའི་གཟུགས་བརྙན་ཙམ་
ལས་མེད་ཀྱང༌། ཕྱི་ནང་སྣོད་བཅུད་ཀྱི་དངོས་པོ་རྣམས་ལ་ཞེན་ཅིང་ཆགས་ན་རྐམ་
ཚགས་ལྔ་ཡི་དབང་གིས་འཁོར་བའི་སྡུག་བསྔལ་ཐམས་ཅད་སྐྱེའོ་ཟེར་ནས། དང་
པོ་རབ་ཏུ་དགའ་བའི་ས་ནས་བཅུ་བ་ཆོས་ཀྱི་སྤྲིན་གྱི་བར་ལ་གནས་པའི་བྱང་ཆུབ་
སེམས་དཔའ་རྣམསས་ལ་བདེན་པ་རྣམ་པ་གཉིས་ཀྱི་དོན་ལ་སོ་སོར་རྟོག་ཅིང་ཐ་
སྙད་དང་དོན་དམ་དཔྱོད་བྱེད་ཀྱི་རིག་པ་རྣམས་ཀྱིས། ཕྱི་ནང་སྣོད་བཅུད་ཀྱི་ཆོས་
ཐམས་ཅད་དོན་དམ་པར་རང་བཞིན་མེད་པ་ནམ་མཁའ་ལྟ་བུ་ལ། ཀུན་རྫོབ་ཏུ་དངོས་
པོའི་ཆོས་འདི་དག་བསླུ་མེད་བསྙོན་མེད་དུ་ཡོད་པ་རུ་སངས་རྒྱས་སྤྲུལ་པའི་སྐུ་རུ་
སྣང་བས་ལུང་བསྟན་པ་བཞིན། འཁོར་གྱི་བྱང་ཆུབ་སེམས་དཔའ་རྣམས་ཀྱི་དེ་ལྟར་
བདེན་པ་གཉིས་ཀྱིས་ཚུལ་ལ་སེམས་ཀྱིས་རྟོག་ཅིང་དཔྱོད་པས་གཞི་དབུ་མ་བདེན་
，-.
-
-
-
。
，
་ །
，
- 89 -
-------མ་མཚཔ- ，



ལེའུ་ཞེ་ལྔ་པ།
གཉིས་ཟུང་འཇུག་ཏུ་གཏན་ལ་དབབ་ཤིང་། ལམ་དབུ་མ་ཚོགས་གཉིས་ཟུང་འཇུག་
ཏུ་ཉམས་སུ་ལེན་ཅིང་བསྒོམ་པ་ལ་བརྟེན་ནས། མཐར་ཐུག་འབྲས་བུའི་དབུ་མ་སྐུ་
གཉིས་ཟུང་འཇུག་གི་གོ་འཕང་མངོན་དུ་བྱེད་པའི་ཐབས་ལ་རྩོལ་ཞིང་དེ་ལྟ་བུའི་རེ་
སྨོན་དང་བཅས་པ་ཡིན་པས་ན། ལམ་དེ་མ་བཅོས་ཇི་བཞིན་པ་ཡི་རང་བཞིན་ཀུན་
བྱེད་ང་ཡི་དོན་དང་འགལ་བ་ཡིན་པས་ཨ་ཏི་རྫོགས་པ་ཆེན་པོའི་དོན་འདི་བསྐལ་བ་
དུ་མར་མི་རྟོགས་པའི་སྐྱོན་ཡོད་པར་བསྟན་པའོ། །
གསུམ་པ་ནི། ཀྱེ་སེམས་དཔའ་ཆེན་པོ། འདི་ལྟར་སྣང་བའི་ཆོས་རྣམས་ཐམས་ཅད་
གཞན་དུ་གྲུབ་པ་ཅི་ཡང་མེད་པར་ཀུན་བྱེད་ང་ལས་མངོན་དུ་ཕྱུང་བའི་ཆོས་ཉིད་དེ།
དེས་ཡང་དོན་ལ་མ་བཅོས་ཇི་བཞིན་པ་ཡི་ཆོས་ཉིད་དེ་བཞིན་ཉིད་ཀྱི་རང་བཞིན་ཡིན་
པས་བླང་དོར་འབད་རྩོལ་ཅི་ཡང་མེད་པ་ལ། སྟོན་པ་ལོངས་སྤྱོད་རྫོགས་པས་རང་
གི་འཁོར་རྣམས་ལ་ལུང་བསྟན་པ་ཕྱི་རྒྱུད་ཀྱི་ཐེག་པ་རྣམས་ཀྱི་ནང་ནས། ཀྲི་ཡ་བས་
ཆོས་རྣམས་ཀྱི་ངོ་བོ་ཇི་བཞིན་བཅོས་པ་མེད་པར་ཡེ་གྲོལ་དེ་བཞིན་ཉིད་ཀྱི་རང་བཞིན་
ཡིན་པ་མ་རྟོགས་ཏེ། ཕྱི་ནང་སྣོད་བཅུད་ཀྱི་ཆོས་ཐམས་ཅད་སྔགས་དང་ཕྱག་རྒྱ་ལ་
སོགས་པས་དག་པར་བྱིན་གྱིས་བརླབས་ཏེ། མངོན་པར་བྱང་ཆུབ་པ་ལྔ་སོགས་ཡན་
ལག་གི་ཆོ་གའམ་ཆོ་གའི་ཡན་ལག་ཀུན་གྱི་སྒོ་ནས་བསྒོམ་པའི་ཡེ་ཤེས་ཀྱི་ལྷ་ནི་
བདག་དམ་ཚིག་པའི་མདུན་དུ་གསལ་ཞིང་སྣང་བར་བྱེད་ཅིང་། དེ་ལ་ཏིང་ངེ་འཛིན་
གྱི་ཆོ་འཕྲུལ་གྱིས་བྱ་རྫོགས་ཀྱི་སྐད་ཅིག་མའམ་སྐད་ཅིག་ཡུད་ཙམ་ལ་མཆོད་བསྟོད་
དང་བསྙེན་པ་ལ་སོགས་པ་བྱས་ནས། རྗེས་སུ་ལྷ་གཤེགས་གསོལ་བྱས་ཏེ་ཏིང་ངེ་
འཛིན་མི་དམིགས་པའི་ངང་དུ་བཤིག་ཅིང་བསྡུ་བར་བྱེད་པ་སྟེ། དེ་ལྟར་ཡང་བསྒོམ་
ཡང་བཤིག་རེས་མོས་སུ་བྱེད་པ་དེ་ནི། དཔེར་ན་བྱིས་པའི་ཚོགས་ཀྱིས་རྩེད་མོའི་ཆེད་
དུ་འདག་ཁང་ཡང་ཡང་བརྩིག་ཤིང་ཡང་ཡང་བཤིག་པར་བྱེད་ཀྱང་ཟིན་པའི་དུས་དང་
གྲུབ་པའི་འབྲས་བུ་མེད་པ་དང་འདྲ་བས་ཇི་བཞིན་མ་བཅོས་པ་ཡི་ཆོས་ཉིད་ཀུན་བྱེད་
- 90 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ང་ཡི་དོན་དང་འགལ་བ་ཡིན་པར་གསུངས་སོ། །
བཞི་པ་ནི། ཀྱེ་སེམས་དཔའ་ཆེན་པོ་ཉོན་ཅིག ཀུན་བྱེད་ང་ལས་བྱུང་བའི་སྟོན་པ་
ལོངས་སྤྱོད་རྫོགས་པའི་སྐུའི་ཡོ་ག་བླང་དོར་ཅན་གྱི་ལམ་ལུང་སྟོན་པར་མཛད་པ་དེ་
བཞིན་དུ་འཁོར་གྱིས། ང་ཡིས་བྱས་པའམ་ཀུན་བྱེད་བྱང་ཆུབ་སེམས་ཀྱི་རང་རྩལ་
ལས་བྱུང་བའི་ཆོས་ཐམས་ཅད་བཟང་ངན་བླང་དོར་མེད་པར་ཆོས་ཉིད་ཇི་བཞིན་པ་
མངོན་དུ་ཕྱུང་བ་ཡིན་པ་ལ། ཏིང་ངེ་འཛིན་མཚན་མའི་རྣལ་འབྱོར་ཀུན་རྫོབ་རྡོ་རྗེ་
དབྱིངས་ཀྱི་དཀྱིལ་འཁོར་དུ་བསྒོམ་པ་དང་། དེ་ཉིད་མི་དམིགས་པར་བསྡུས་ནས་
མཚན་མེད་ཀྱི་རྣལ་འབྱོར་དོན་དམ་མཐའ་བྲལ་སྟོང་པ་ཉིད་དུ་བསྒོམ་པ་སྟེ། དེ་ལྟ་
བུའི་ཏིང་ངེ་འཛིན་མཚན་མ་ཡོད་མེད་དུ་བསྒོམ་པའི་སྒོར་ཞུགས་ནས་རང་བྱུང་ཡེ་ཤེས་
ཆེན་པོ་ཆོས་ཉིད་ཐིག་ལེ་ཉག་ཅིག་གི་རང་བཞིན་ལ་དག་པ་ལྷའི་རང་བཞིན་དུ་སྣང་
བ་དང་གཙང་བའི་རྫས་རྣམས་བླང་བྱ་དང་། མ་དག་འཁོར་བའི་འཁྲུལ་སྣང་གི་ཆ་
ཐམས་ཅད་དང་ཁྱད་པར་བདུད་རྩི་ལྔ་སོགས་རྨེ་བར་བལྟས་ཏེ་དོར་བྱར་བྱས་ནས་ནི།
ལྷ་ཡེ་ཤེས་པ་དང་བདག་དམ་ཚིག་པ་གཉིས་སྤུན་གྲོགས་ཀྱི་ཚུལ་དུ་སོ་སོར་བལྟས་
ཏེ་བསྒོམ་པར་བྱས་ནས་ནི། ལྷ་ཡེ་ཤེས་པ་གྲོགས་པོ་ལྟ་བུ་དག་གིས་མཆོག་ཐུན་གྱི་
དངོས་གྲུབ་ཐམས་ཅད་སྟེར་དུ་རེ་བ་བྱེད་པ་དེ་ནི། བྱང་ཆུབ་ཀྱི་སེམས་གཅིག་ལ་བླང་
དོར་དང་བཟང་ངན་གཉིས་སུ་བལྟས་པའི་བསྒོམ་པ་གནས་ཚུལ་དང་མི་མཐུན་པ་ཡིན་
པའི་ཕྱིར་ན་ལམ་ནོར་བ་ཡིན་ཏེ། ཆོས་ཉིད་བྱང་ཆུབ་སེམས་ཀྱི་ངོ་བོ་གཅིག་ལ་བླང་
དོར་གཉིས་སུ་འཛིན་པའི་ལམ་དེ་ཉིད་ཀྱིས་ཆོས་ཉིད་བླང་དོར་མེད་པའི་དོན་དེ་ཐོབ་
པ་མེད་པའི་ཕྱིར་རོ། །
ལྔ་བ་ནི། ཀྱེ་སེམས་དཔའ་ཆེན་པོ་ཉོན་ཅིག ཇི་ལྟར་སྣང་བའི་ཆོས་རྣམས་ཐམས་
ཅད་ལ་བཟང་ངན་དང་རྩོལ་སྒྲུབ་ཅི་ཡང་མེད་པར་ཀུན་བྱེད་ང་ཡི་རང་བཞིན་ཆོས་
ཉིད་ཇི་བཞིན་པ་མངོན་དུ་ཕྱུང་པ་ཡིན་པ་ལ། སྔགས་ནང་བ་མ་ཧཱ་ཨ་ནུ་གཉིས་ཀྱི་
-91-



ལེའུ་ཞེ་ལྔ་པ། །
ཕུང་བོ་ལྔ་ཡབ་ལྔ་འབྱུང་བ་ལྔ་ཡུམ་ལྔ། རྣམ་ཤེས་དང་དབང་པོ་ཡུལ་དུས་རྣམས་
རྒྱལ་སྲས་སེམས་དཔའ་ཡབ་ཡུམ་དང་། ལུས་ཀྱི་ཆོས་བཞི་རྟག་ཆད་བདག་མཚན་དང་
བཅས་པ་འཇོམ་བྱེད་ཁྲོ་བོ་ཡབ་ཡུམ་གྱི་རང་བཞིན་དུ་རང་རྒྱུད་རྣམ་པར་དག་པ་རུ་
གནས་ཤིང་། དེ་ཡང་ལྷ་རྟོག་དབྱེར་མེད་ཕྱེད་པས་རྡོ་རྗེ་ལྟར་གཏན་ལ་དབབ་པར་
བྱས་ཏེ། ཏིང་འཛིན་རྣམ་པ་གསུམ་བསྒོམ་པ་ཡན་ཆད་བསྙེན་པ་དང་། རང་ཉིད་ལྷ་
གཙོ་བོའི་རྣམ་པར་བསྒོམ་པ་ཉེ་བསྙེན་དང་། ཡུམ་བསྒོམས་ཏེ་མཁའ་གསང་བྱིན་གྱིས་
བརླབས་པ་དང་འཁོར་གྱི་ལྷ་ཚོགས་སྤྲོ་བ་སྒྲུབ་པ་དང་། དབང་བསྐུར་རྒྱས་གདབ་
སྤྱན་འདྲེན་ལ་སོགས་པ་ཆོ་གའི་ཡན་ལག་གཞན་རྣམས་སྒྲུབ་པ་ཆེན་པོ་སྟེ། དེ་ལྟ་བུའི་
བསྙེན་བསྒྲུབ་རྣམས་པ་བཞི་ཡི་ཆོ་ག་ཡིས་ལྷ་བསྒོམ་པར་བྱས་ནས། ཡེ་ཤེས་སེམས་
དཔའི་ཐུགས་ཀར་སྲོག་མི་ཤིག་པའི་ཐིག་ལེ་སེམས་ཀྱི་ངོ་བོ་ཡི་གེ་ཧཱུྃ་ལ་སོགས་པའི་
རྣམ་པར་གནས་པ་ལ་སྔགས་འཕྲེང་གིས་བསྐོར་བ་ལས་འོད་ཟེར་འཕྲོ་འདུས་བྱས་
པས་འཕགས་པ་མཆོད་ཅིང་འགྲོ་བའི་དོན་བྱེད་པའི་དམིགས་པ་དང་། དེ་ལྟར་བསྒོམ་
བཞིན་པའི་གནས་སྐབས་ན་ཡང་ལྷ་དང་དཀྱིལ་འཁོར་ཐམས་ཅད་སྟོང་ཆེན་དེ་བཞིན་
ཉིད་ཀྱི་ངང་ལས་ཤར་བ་ཡིན་པས་སྣང་ཡང་རང་བཞིན་མེད་པ་ཆུ་ནང་གི་ཟླ་གཟུགས་
ལྟར་ཤེས་པ་དང་། མཐར་འོད་ཟེར་འཕྲོ་འདུ་ལ་སོགས་པའི་ཏིང་ངེ་འཛིན་གྱི་ཆོ་འཕྲུལ་
ཐམས་ཅད་མི་དམིགས་པའི་ངང་ལ་བསྡུས་ནས་འཇོག་པ་སོགས་རྫོགས་རིམ་གྱི་ལམ་
སྟེ༑ དེ་ལྟར་བསྐྱེད་རྫོགས་གཉིས་ཀྱི་སྒོ་ནས་གནས་སྐབས་དང་མཐར་ཐུག་གི་མཆོག་
ཐུན་གྱི་དངོས་གྲུབ་ཐམས་ཅད་ཐོབ་པར་འཚལ་བའམ་ཐོབ་པར་རེ་བས། དངོས་
གྲུབ་ལེན་པ་པོ། རང་གིས་རང་གི་སེམས་ཉིད་རང་བྱུང་གི་ཡེ་ཤེས་ཡེ་ནས་ལྷའི་ངོ་
བོར་གནས་པ་ལ་དངོས་གྲུབ་སྩལ་དང་སྩོལ་པ་པོ་གཉིས་སུ་མེད་པ་ལ། དེ་ལས་དངོས་
གྲུབ་ཐོབ་པར་རེ་ནས་བསྒོམ་པར་བྱེད་པ་དེ་ཡང་སེམས་ལས་འདས་པའི་ཡེ་ཤེས་
མ་མཐོང་བར།
-92 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སེམས་ཀྱི་རང་བཞིན་བློ་རྣམ་པར་རྟོག་པ་དང་བཅས་པའི་ཏིང་ངེ་འཛིན་བསྒོམ་པ་དེས་
ནི་རེ་དོགས་རྩོལ་སྒྲུབ་ཀྱི་ཚི་ཆད་པར་འགྱུར་བ་ལས། སྙིང་པོ་བྱང་ཆུབ་ཀྱི་སེམས་
སྟོན་པ་ཀུན་བྱེད་རྒྱལ་པོ་ང་དང་འཕྲད་པར་མི་འགྱུར་རོ་ཞེས་སོ། །གསུམ་པ་དགོས་
ཆེད་ལ་དྲུག་སྟེ། ཇི་བཞིན་པའི་སེམས་ཉིད་ཡེ་བཞིན་མ་བཅོས་པར་བཞག་པས་རྒྱུ་
རྐྱེན་བྱ་བཙལ་མི་དགོས་པའི་དགོས་པ། སྒོམ་བྱེད་གཉེན་པོ་མི་དགོས་པའི་དགོས་པ།
སྤང་བླང་སྦྱང་བགྲོད་མི་དགོས་པའི་དགོས་པ། ཐམས་ཅད་གཞི་ནས་དག་པས་རྩོལ་
སྒྲུབ་ཅན་གྱི་མི་འགྲུབ་པའི་དགོས་པ། སྤྱོད་ཡུལ་ཀུན་ལས་འདས་པས་སྣ་ཚོགས་རོ་
གཅིག་ཏུ་མཐོང་བའི་དགོས་པ། གཉིས་མེད་རྫོགས་པ་ཆེན་པོ་རྟོགས་པའི་སྐལ་མེད་
ལ་དྲང་ལུང་བསྟན་པས་ཆོས་སྤོང་གི་ལས་མི་གསོག་ཅིང་སྒྲོ་སྐུར་མི་འབྱུང་བའི་དགོས་
པའོ། །དང་པོ་ནི། འོ་ན་ཨ་ཏི་ཡོ་གའི་ལམ་དུ་རྒྱུ་འབྲས་རྩོལ་སྒྲུབ་གང་ཡང་མི་དགོས་
པར་གསུངས་པ་ལ་དགོས་པ་ཅི་ཡོད་ཞེ་ན། འདི་ལྟར་རྫོགས་པ་ཆེན་པོའི་ལམ་དུ་ལྟ་
བ་བསྒོམས་དུ་མེད་པ་ནི་ཀུན་བྱེད་ང་ཡི་སེམས་ཀྱི་གཤིས་ལུགས་ཡེ་ནས་སྤང་བླང་
བཅོས་བསྒྱུར་དང་བྲལ་བའི་ཡོན་ཏན་ཏེ། དེ་ལྟ་བུའི་རིག་པ་བྱང་ཆུབ་སེམས་ཀྱི་རང་
བཞིན་རྩོལ་སྒྲུབ་རྒྱུ་འབྲས་ལ་མི་ལྟོས་པར་ཡེ་ནས་མངོན་པར་སངས་རྒྱས་པའི་ཆེ་བའི་
ཡོན་ཏན་གྱིས་ད་འབྲས་བུ་སངས་རྒྱས་ཞིག་གཞན་ནས་བཙལ་ཞིང་སྒྲུབ་པའི་དཀའ་
བ་སྤྱད་མི་དགོས་ཤིང་། རྒྱུ་རྐྱེན་ལ་ལྟོས་པ་མེད་པར་ཡེ་ནས་རང་བྱུང་ཡེ་ཤེས་ཆེན་
པོ་འཁོར་འདས་ཀུན་ཁྱབ་ཀྱི་བདག་ཉིད་དུ་བཞུགས་པ་ཡིན་པས་སྤང་བླང་སྒོམ་སྒྲུབ་
ལ་སོགས་པའི་བཙུལ་པའི་ལས་ཅི་ཡང་མི་དགོས་ཤིང་། སེམས་ཉིད་རང་བྱུང་གི་ཡེ་
ཤེས་གདོད་ནས་ཡེ་སངས་རྒྱས་པ་འདི་ལས་འབྲས་བུའི་རང་བཞིན་གཞན་ནས་སྒྲུབ་
ཏུ་མེད་པའམ་བསྒྲུབ་མི་དགོས་པས་ན་དེའི་ཆེད་དུ་རྩོལ་བས་མི་གདུང་བའི་དགོས་
པ་ཡོད་པར་བསྟན་ཏོ། །
གཉིས་པ་ནི། དེ་ལ་ཐེག་པ་འོག་མ་པ་རྣམས་ཀྱིས་ཆོས་ཉིད་ཀྱི་དོན་བསྒོམ་པ་ལ་བརྟེན་
- 93 -



ལེའུ་ཞེ་ལྔ་པ།
ནས་ད་གཟོད་འབྲས་བུ་ཐོབ་པར་འདོད་ཀྱང་། རྫོགས་པ་ཆེན་པོའི་ལམ་དུ་གང་སྣང་
ཅི་ཤར་ཐམས་ཅད་ཆོས་ཉིད་ཀྱི་རང་བཞིན་ཡིན་པས། དེ་ལས་ལྷག་པའི་བསྒོམ་པ་
གཞན་བྱ་མི་དགོས་ལ། ཆོས་ཉིད་རང་བྱུང་གི་ཡེ་ཤེས་གདོད་ནས་མ་སྐྱེས་པས་ན་
མཚན་འཛིན་འཁྲུལ་བའི་རྟོག་པ་སོགས་རང་བྱུང་གི་ཡེ་ཤེས་དེ་ཉིད་འཇིག་ཅིང་གཞོམ་
པར་བྱེད་པའི་གཉེན་པོ་གང་ཡང་མེད་པས་འཁོར་བར་འཁྱམས་ཀྱང་ངན་དུ་མ་སོང་
ལ༑ དེ་བཞིན་དུ་སྙིང་པོ་བྱང་ཆུབ་ཀྱི་སེམས་དེ་རྒྱུ་རྐྱེན་གཞན་ལ་མ་ལྟོས་པར་རང་
བྱུང་འདུས་མ་བྱས་པའི་བདག་ཉིད་ཡིན་པས་བསྒོམ་བསྒྲུབ་ཀྱི་རྩོལ་བས་བཟང་དུ་
འགྲོ་བ་མེད་པའི་ཕྱིར། ཐེག་པ་འོག་མ་བ་ལྟར་བསྒོམ་པ་སེམས་གནས་ཀྱང་ཚོལ་
བར་མི་བྱེད་པའི་དགོས་པ་ཡོད་དེ། དེས་ན་ཀུན་བྱེད་བྱང་ཆུབ་ཀྱི་སེམས་ང་ལ་གང་
ཟག་གང་ཞིག་བསྒོམ་པར་བྱེད་པ་དེས་ནི་བསྒོམ་བསྒྲུབ་དང་རྩོལ་བ་བྱས་པ་དེ་ཉིད་
ཀྱིས་ཀུན་བྱེད་ང་ཡི་རང་བཞིན་རྒྱུ་འབྲས་རྩོལ་སྒྲུབ་ལས་འདས་པའི་དོན་དང་འཕྲོད་
པར་མི་འགྱུར་རོ་ཞེས། དཔེར་ན་སྤྲིན་དཀར་ནག་གཉིས་ཀ་ཉི་མའི་སྒྲིབ་བྱེད་དུ་
མཉམ་པ་ལྟར་དགེ་སྡིག་བླང་དོར་ཐམས་ཅད་རིག་པའི་སྒྲིབ་བྱེད་དུ་གསུངས་པ་སྟེ།
གནས་ལུགས་རིན་པོ་ཆེའི་མཛོད་ལས། ཀྱེ་མ་ཉམ་ཐག་འགྲོ་ཀུན་སྙིང་རེ་རྗེ། །མཐར་
ཐུག་དོན་གྱི་ངེས་པའི་སྙིང་པོ་ལ། །གསེར་སྒྲོག་ཐག་སྒྲོག་འཆིང་བར་མཉམ་པ་ལྟར། །
ཆོས་དང་ཆོས་མིན་སེམས་ཀྱི་འཆིང་བར་མཉམ། །དཀར་ནག་སྤྲིན་ཚོགས་སྒྲིབ་པར་
མཉམ་པ་ལྟར། །དགེ་སྡིག་གཉིས་ཀ་རིག་པའི་སྒྲིབ་པར་མཉམ། །དེ་བས་དེ་ཉིད་
རྟོགས་པའི་རྣལ་འབྱོར་བས། །དགེ་སྡིག་རྒྱུ་འབྲས་ཀུན་ལས་འདས་པ་གཅེས། །ཞེས་
གསུངས་པ་ལྟར་རོ། །
གསུམ་པ་ནི། གཞན་ཡང་འཁོར་བའི་ཆོས་ཕྱི་ནང་སྣོད་བཅུད་ལྟར་སྣང་བ་འདི་ཐམས་
ཅད་ཆོས་ཉིད་ཡེ་སྟོང་ཆེན་པོའི་རང་མདངས་ལྷུན་གྲུབ་རིག་པའི་རང་རྩལ་མངོན་དུ་
ཕྱུང་བ་སྟོན་པ་ཀུན་བྱེད་ང་ཡི་རང་བཞིན་ལས། གཞན་དུ་མ་དག་མཚན་མའི་ཆོས་
• 94 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
སུ་གྲུབ་པ་རྡུལ་ཙམ་ཡང་ཡོད་པ་མ་ཡིན་པས་ན། རྒྱུ་ཀུན་འབྱུང་ལས་འབྲས་བུ་སྡུག་
བསྔལ་མི་སྐྱེ་ལ། དེས་ན་ཉན་ཐོས་ལྟར་སྡུག་བསྔལ་རྒྱུ་འབྲས་ཀྱི་ཆོས་ཞིག་རྣམ་པར་
སྤང་མི་དགོས་ཞིང་། རྒྱུ་རྐྱེན་ལ་མ་ལྟོས་པར་རང་བྱུང་འདུས་མ་བྱས་པའི་རང་བཞིན་
ཡིན་པས་དང་པོ་སྐྱེ་བ་དང་མཐར་འཇིག་པ་མེད་པའི་ཕྱིར་ན། རང་སངས་རྒྱས་ལྟར་
དུ་རྩ་བ་མ་རིག་པ་ལ་རྟེན་ཅིང་འབྲེལ་ཏེ་འབྱུང་བ་མ་ཡིན་པས་དབང་པོ་རྣམས་ཡུལ་
ལ་མི་གཡེང་བར་ཏིང་ངེ་འཛིན་རྩེ་གཅིག་པའི་སྒོ་ནས་དགག་ཀྱང་མི་དགོས་སོ། །རིག་
པ་རང་བྱུང་གི་ཡེ་ཤེས་ཡེ་ནས་རང་བཞིན་གྱིས་རྣམ་པར་དག་པའི་ཆོས་ཉིད་ལས་གཡོ་
བ་མེད་པས་བྱང་ཆུབ་སེམས་དཔའ་ལྟར་དུ་སྟོང་བ་ཉིད་དུ་སྦྱང་ཀྱང་མི་དགོས་ལ།
གཟུང་འཛིན་མཚན་མའི་ཆོས་ཀྱི་སེམས་ཉིད་ལ་ཡེ་ནས་གོས་པ་མེད་པར་རྣམ་པར་
དག་པས་ཀྲི་ཡོག་སྡེ་གསུམ་ལྟར་ཁྲུས་དང་གཙང་སྦྲ་ལ་སོགས་པས་དག་པར་བྱ་མི་
དགོས་ཤིང་། སྐུ་དང་ཡེ་ཤེས་ཐམས་ཅད་རིག་པའི་ངོ་བོར་ཡེ་ནས་མ་བཙལ་ལྷུན་
གྱིས་གྲུབ་པས་སྔགས་ནང་བ་གཉིས་པོ་ལྟར་དུ་བསྐྱེད་རྫོགས་ཀྱིས་རྩོལ་ཞིང་བསྒྲུབ་
པར་བྱ་མི་དགོས་པའི་དགོས་པ་ཡོད་དོ། །
བཞི་བ་ནི། རིག་པ་བྱང་ཆུབ་སེམས་ཀྱི་རྩལ་ལས་རང་ཤར་བའི་ཕྱི་ནང་སྣོད་བཅུད་
ཀྱི་ཆོས་རྣམས་ལ་བལྟས་ཤིང་བརྟགས་པར་བྱས་ན། ཇི་སྐད་དུ་ཀུན་མཁྱེན་བླ་མས།
བརྟགས་ན་མེད་ཀྱང་མ་བརྟགས་དེ་བས་མེད། །ཅེས་གསུངས་པ་ལྟར་གདོད་ནས་
རང་བཞིན་མེད་པ་ཡེ་སྟོང་སྤྲོས་བྲལ་ཆེན་པོའི་རང་བཞིན་ཡིན་པས་མ་དག་པ་ཡི་
ཆོས་སུ་གྲུབ་པ་རྡུལ་ཙམ་ཡང་མེད་དེ། སྟོང་ཆེན་དེ་བཞིན་ཉིད་ཆོས་ཀྱི་སྐུ་དང་། རང་
གསལ་འགགས་པ་མེད་པར་རྣམ་པ་སྣ་ཚོགས་སུ་འཆར་ཞིང་སྣང་བ་ལོངས་སྤྱོད་རྫོགས་
པའི་སྐུ་ཀུན་ཏུ་བཟང་པོའི་རོལ་བ་འགགས་མེད་སྣ་ཚོགས་སུ་སྣང་བ་སྤྲུལ་བའི་སྐུ་སྟེ།
སྐུ་གསུམ་ལྷུན་གྲུབ་ཆེན་པོ་རིག་པ་རང་བྱུང་གི་ཡེ་ཤེས་སུ་ཡེ་ནས་གནས་པ་དེའི་རོལ་
རྩལ་དབང་པོ་དྲུག་ལ་བརྟེན་པའི་ཚོགས་དྲུག་ཡུལ་དུ་སྣང་བའི་ཆོས་རྣམས་ཀུན་ཀྱང་
- 95 -



ལེའུ་ཞེ་ལྔ་པ།
ཡེ་གདོད་མ་ཉིད་ནས་སྙིང་པོ་བྱང་ཆུབ་ཀྱི་སེམས་ལས་འདས་མ་མྱོང་བས་རང་བྱུང་
ཡེ་ཤེས་དེ་ཡི་རང་བཞིན་ཡིན་ཏེ་དེ་ལས་གཞན་དུ་མ་དག་འཁོར་བའི་ཆོས་ཞེས་བྱ་
བ་གང་ཡང་མེད་དོ། །དེ་ལྟར་ཆོས་ཐམས་ཅད་ཡེ་ནས་དག་པའི་རང་བཞིན་ཡིན་པ་
ལ་དག་པར་མ་ཤེས་པར་གང་ཞིག་བསྒོམ་པ་དང་བསྒྲུབ་པར་བྱེད་པ་ཡི་འབད་རྩོལ་
ལ་བརྟེན་ནས་མ་དག་འཁོར་བའི་སྣང་བ་སྦྱངས་ནས་གཟོད་དག་པའི་འབྲས་བུ་ཐོབ་
པར་འདོད་པ་དེ་ཡིས་ནི། ཡེ་ནས་དག་པའི་དོན་མ་མཐོང་བར་དག་པ་གཞན་ནས་
ཐོབ་པར་འདོད་པས་དཔེར་ན་མིག་མདོངས་པས་ནམ་མཁའ་སྙེགས་པ་དང་འདྲ་བར་
ད་ལྟའི་སྣང་བ་འདི་སྤངས་པའི་ཕ་རོལ་ན་དག་པའི་འབྲས་བུ་ཞིག་ཐོབ་ཏུ་མེད་པར་
གསུངས་པའོ། ། །
ལྔ་བ་ནི། འདི་ལྟར་ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་ནི་སྤྲོས་པའི་མཚན་
མ་གང་ཡང་མེད་པས་བློའི་སྤྱོད་ཡུལ་ཀུན་ལས་འདུས་པ་ཡིན་པའི་ཕྱིར་ན། དེ་ཇི་
བཞིན་དུ་སུས་ཀྱང་མཐོང་བར་མི་ནུས་པས་ཀུན་བྱེད་ང་ཡིས་མངོན་དུ་བྱུང་བའི་ཆོས་
སྣང་སྲིད་ཀྱིས་བསྡུས་པ་རྣམས་ནི་ང་ཡི་ངོ་བོ་ཀུན་གྱིས་མཐོང་བར་བྱ་བའི་ཕྱིར་དུ་
ཆོས་ཅན་སྣ་ཚོགས་པའི་རྣམ་པར་འགྲོ་བ་རྣམས་ཀྱི་དབང་པོ་ཡི་ངོ་ལ་མངོན་སུམ་དུ་
བསྟན་པ་ཡིན་པས་ཚོགས་དྲུག་ཡུལ་དུ་སྣང་བའི་ཆོས་དེ་དག་ལ་ཀུན་བྱེད་ང་ཡི་རང་
བཞིན་དུ་ཀུན་གྱིས་རྟོགས་པར་གྱིས་ཤིག་དང་། སྣ་ཚོགས་སུ་སྣང་བའི་ཕྱི་ནང་སྣང་
སྲིད་ཀྱི་ཆོས་འདི་དག་ཐམས་ཅད་རིག་པ་བྱང་ཆུབ་ཀྱི་སེམས་སུ་དབྱེར་མེད་རོ་གཅིག་
ཏུ་མཐོང་བས་སྤང་བླང་ཐམས་ཅད་དང་བྲལ་བར་འགྱུར་རོ་ཞེས་སོ། །དྲུག་པ་ནི། དེ་
ལྟར་ཕྱི་ནང་སྣོད་བཅུད་ཀྱི་ཆོས་དེ་རྣམས་ལ་བཟང་ངན་བླང་དོར་མེད་པར་ཀུན་བྱེད་
བྱང་ཆུབ་ཀྱི་སེམས་ང་ཡི་རང་བཞིན་ཡིན་པར་མ་མཐོང་ན། དེ་འདྲའི་གང་ཟག་དེ་ལ་
སྟོན་པ་ཀུན་བྱེད་ང་ཡི་ཐེག་པ་རྒྱུ་འབྲས་རྩོལ་སྒྲུབ་ལས་འདས་པའི་རང་བཞིན་ཅན་
འདི་བསྟན་པར་མི་བྱ་སྟེ། ཅིའི་ཕྱིར་ན་དེ་ཉིད་བྱར་མེད་རྫོགས་པ་ཆེན་པོའི་དོན་དང་
-96.



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འཕྲད་པའི་སྐལ་བ་མེད་པས་དེ་ལྟ་བུའི་གང་ཟག་དེ་རྒྱུ་འབྲས་ཀྱི་ཐེག་པ་འོག་མ་གདུལ་
བྱ་རྣམས་ལམ་ལ་རིམ་གྱིས་དྲང་བའི་ཆེད་དུ་བསྟན་པའི་ལུང་རྣམས་ལ་གཟུང་བར་
བྱ་བ་ལས། ང་ཡི་རང་བཞིན་ཆོས་ཉིད་བྱང་ཆུབ་ཀྱི་སེམས་ནི་ཡེ་ནས་རྒྱུ་འབྲས་སྤང་
བླང་ལ་སོགས་པའི་སྤྱོད་ཡུལ་ཀུན་ལས་འདས་པ་ཡིན་པས་ན། འདི་ལྟ་བུའི་ཚུལ་
ཟབ་མོ་འདི་ནི་རྒྱུ་འབྲས་རྩོལ་སྒྲུབ་ལ་དགའ་བའི་གང་ཟག་ཨ་ཏི་རྫོགས་པ་ཆེན་པོའི་
དགོངས་དོན་ཇི་བཞིན་དུ་རྟོགས་པའི་སྐལ་བ་མེད་པ་རྣམས་ལ་ཐ་དྲང་དུ་བསྟན་པར་
བྱས་ན་རྫོགས་པ་ཆེན་པོ་རྒྱུ་འབྲས་བྱ་རྩོལ་དང་བྲལ་བའི་དོན་ལ་སྒྲོ་འདོག་དང་སྐུར་
བ་འདེབ་པ་གཉིས་ཀ་འོང་བའི་ཕྱིར་ན་མི་བསྟན་པར་གསང་བར་བྱ་དགོས་ཀྱི་གལ་
ཏེ་དྲང་ལུང་མ་བསྟན་པར་ཀུན་བྱེད་ཉིད་ཀྱི་དོན་ཇི་བཞིན་དུ་བསྟན་པར་བྱས་ན། རང་
གི་སེམས་ཉིད་རང་བྱུང་གི་ཡེ་ཤེས་ལ་དེ་འདྲ་མི་སྲིད་པའི་སྐུར་བ་བཏབ་པས་འགྲོ་
བ་རིག་དྲུག་ཏུ་སྐྱེ་ཞིང་གཏན་དུ་འཁོར་བར་འཁྱམས་པ་དེ་ལྟ་བུའི་ཉེས་པ་ཡོད་པའི་
ཕྱིར་ན་ཉེས་ལྟུང་དེ་ལས་ལྡོག་པའི་ཆེད་དུ་རེ་ཞིག་དྲང་བའི་ལུང་ཙམ་ལ་གཟུད་པར་
བསྟན་ཏོ། །བཞི་བ་རྩ་བའི་དོན་ལ་བཞི་སྟེ། སེམས་ཉིད་གདོད་ནས་དག་པ་ཐིག་ལེ་
ཉག་གཅིག་ཏུ་བསྟན་པ། ཇི་བཞིན་བཞག་པས་རྩོལ་སྒྲུབ་ལྟ་བསྒོམ་ལས་འདས་པར་
བསྟན་པ། སེམས་ཉིད་བདེ་ཆེན་གདལ་བ་ཆེན་པོའི་ཀློང་དུ་དྲན་རིག་རྣམ་རྟོག་བསམ་
ཡུལ་ལས་འདས་པར་བཞག་པས་ཐམས་ཅད་ཆོས་ཉིད་བདེ་བ་ཆེན་པོར་འདུས་པར་
བསྟན་པ། སྒོམ་སྒྲུབ་འབད་རྩོལ་ནད་དུ་ཆེ་བས་གནས་ལུགས་གཉུག་མ་བསྒོམ་མེད་
ཆེན་པོར་བསྟན་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཁྱོད་ཀྱིས་སྟོན་པ་ཀུན་བྱེད་ང་ཡི་དོན་འདི་ཡང་
དག་པར་རྟོགས་པར་གྱིས་ཤིག དེ་ཡང་ཅི་ལྟ་བུ་ཞེ་ན་ཀུན་བྱེད་བྱང་ཆུབ་སེམས་ཀྱི་
རང་བཞིན་ནི་སྤྲོས་པའི་སྤྱོད་ཡུལ་ཀུན་ལས་འདས་པའི་ཕྱིར་ན། རྗོད་བྱེད་ངག་ཚིག་
གིས་གཏན་ལ་མི་ཕེབ་ཤིང་། གཟུང་འཛིན་གཉིས་སྣང་གི་མཐའ་ལ་མི་གནས་པས་
-97-



ལེའུ་ཞེ་ལྔ་པ།
དབང་པོ་ལྔའི་སྤྱོད་ཡུལ་ལས་ཀྱང་འདུས་པ་སྟེ། དེས་ན་ཀུན་བྱེད་ང་ཡི་རང་བཞིན་
ནི་ཆོས་ཅན་ཤེས་བྱའི་སྣང་བ་ཐམས་ཅད་ཆོས་ཉིད་གཅིག་ཏུ་བསྡུས་ཏེ་ཐིག་ལེར་སྟེ་
ཆོས་སྐུ་ཐིག་ལེ་ཉག་གཅིག་ཏུ་གནས་པ་ལས་གཞན་པའི་སྤྲོས་པ་གང་ཡང་མེད་པས་
མ་སྤྲོས་པར་ཆོས་ཐམས་ཅད་གཉིས་མེད་བྱང་ཆུབ་ཀྱི་སེམས་སུ་ཡེ་ནས་དབྱེར་མེད་
གཅིག་ཏུ་བསྟན་པ་ཡིན་པས་ཚུལ་དེ་ལྟར་དུ་ཤེས་པར་གྱིས་ཤིག་ཅེས་གདམས་སོ། །
གཉིས་པ་ནི། དེ་ལྟར་ཆོས་ཐམས་ཅད་སྤྲོས་མེད་མཉམ་པ་ཆེན་པོ་ཆོས་སྐུ་ཐིག་ལེ་
ཉག་གཅིག་ཏུ་གནས་པ་དེས་ན། དེ་ལ་དགག་བསྒྲུབ་དང་སྤང་བླང་རེ་དོགས་དང་
རྩོལ་བསྒྲུབ་གང་ཡང་མི་བྱེད་པར་ཇི་བཞིན་མ་བཅོས་པའི་ངང་ལ་རང་བབ་ཏུ་བཞག་
པ་ལ་དམ་ཚིག་དང་ཕྲིན་ལས་ས་ལམ་ལ་སོགས་པ་ཐམས་ཅད་མ་བཙལ་ཡེ་ནས་རྫོགས་
ཤིང་ལྷུན་གྱིས་གྲུབ་པ་ཡིན་པས། དེ་ལས་གཞན་དུ་དམ་ཚིག་བསྲུང་བའི་ཆེད་དུ་ལྷ་
སྐུ་ཕྱག་རྒྱ་བསྒོམ་པ་དང་སྔགས་རྒྱ་རྒྱུན་མི་བཅད་པ་ལ་སོགས་པའི་རྩོལ་བ་བྱ་མི་དགོས་
ཤིང་། ཕྲིན་ལས་བཙལ་བའི་ཕྱིར་རམ་བསྒྲུབ་པའི་ཆེད་དུ་ལས་བཞི་སོ་སོའི་རིགས་
དང་མཐུན་པའི་ལྷའི་ཏིང་ངེ་འཛིན་བསྒོམ་པ་དང་འོད་ཟེར་སྤྲོ་བསྡུ་སོགས་བྱ་མི་དགོས་
པ་དང་། ཡེ་ཤེས་བླ་མའི་ས་ལ་ཡེ་ནས་གནས་པས་ལམ་ལ་མི་བགྲོད་ཅིང་ས་བཅུ་
རང་རང་གི་ངོ་སྐལ་ལ་ལྟོས་པའི་སྒྲིབ་པ་མི་སྦྱོང་སྟེ་སྦྱང་བྱའི་དྲི་མ་ཡེ་ནས་མི་གནས་
པའི་ཕྱིར་དང་། རང་གི་སེམས་ཉིད་རང་བྱུང་གི་ཡེ་ཤེས་ལས་གཞན་དུ་ཆོས་ཉིད་མ་
ནོར་བའི་གནས་ལུགས་ཞིག་མེད་པས་དེ་ཚོལ་བར་མི་བྱེད་པར་རང་བབ་ཏུ་འཇོག་
པ་དང་། རིག་པ་རང་བྱུང་གི་ཡེ་ཤེས་ཡེ་ནས་གཟུང་འཛིན་མཚན་མའི་ཡུལ་ལ་རྣམ་
པར་མི་རྟོག་ཅིང་ལས་ཉོན་གྱིས་གཡོས་པ་མེད་པས་རྣམ་པར་མི་རྟོག་པའི་དོན་བསྒོམ་
མི་དགོས་པ་སྟེ། དེས་ན་ལྟ་བསྒོམ་དམ་ཚིག་ལ་སོགས་པའི་རྩོལ་སྒྲུབ་གང་ཡང་མི་
དགོས་པར་བསྟན་པ་དེ་ནི་སྐུ་གསུམ་གྱི་སྟོན་པ་གཞན་གྱིས་བསྟན་པའི་དྲང་བའི་ལུང་
ཙམ་མིན་པར་ཀུན་བྱེད་ང་ཡི་ངེས་པའི་ལུང་མ་བཅོས་དེ་བཞིན་ཉིད་ཀྱི་དོན་ཇི་བཞིན་
-98 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུ་བསྟན་པ་ཡིན་ལ། དེས་ན་ཆོས་ཉིད་བྱང་ཆུབ་ཀྱི་སེམས་ཡེ་ནས་རྒྱུ་འབྲས་རྩོལ་
སྒྲུབ་ཀྱི་ཡུལ་ལས་འདས་པ་ཡིན་པས་རྩོལ་བ་དང་སྒྲུབ་པར་མི་བྱེད་ཅིང་ངོ་བོ་སྤྲོས་
པ་དང་བྲལ་ཞིང་རྒྱུ་རྐྱེན་ལས་མ་བྱུང་བས་ན་རྒྱུ་འབྲས་དངོས་པོ་ཡི་ཆོས་སུ་བསྒོམ་
པར་མི་བྱེད་ལ། རྒྱུ་ལས་མ་སྐྱེས་པས་ན་དམྱལ་བའི་མེ་ནང་དུ་བསྲེགས་ཀྱང་རྐྱེན་
གྱིས་འཇིག་པའི་དོགས་པ་མེད་པ་སྟེ་འདུས་བྱས་ཀྱི་མཚན་ཉིད་ཀུན་དང་བྲལ་བ་ཡིན་
པ་དེས་ནང་གི་ངོ་བོ་ནི་གང་དུའང་མི་སྣང་བས་དམིགས་པ་མེད་ཀྱང་བསྒོམ་པ་དང་
བྲལ་བ་ཡིན་ནོ་ཞེས་སོ། །
གསུམ་པ་ནི། འདི་ལྟར་སེམས་ཉིད་བདེ་བ་ཆེན་པོ་ཆོས་ཉིད་སྤྲོས་པ་དང་བྲལ་བ་
ཁྱབ་གདལ་ནམ་མཁའ་དང་འདྲ་བའི་ཀློང་དཀྱིལ་ན་གཟུང་འཛིན་རྣམ་རྟོག་གི་སྤྲོས་
པ་ཞིག་ཡེ་ནས་ཡོད་མ་མྱོང་བས་མི་རྟོག་མཉམ་པའི་དགོངས་པ་རང་བཞིན་བབས་
ཀྱི་བསམ་གཏན་ཆུ་བོ་རྒྱུན་གྱི་ཏིང་ངེ་འཛིན་དེ་སེམས་ཉིད་བདེ་བ་ཆེན་པོའི་ཀློང་དེ་
ན་གནས་པ་ཡིན་པས། དེ་ལས་གཞན་ཏུ་ཆོས་ཉིད་སྤྲོས་བྲལ་སྣང་བ་མེད་པའི་རང་
བཞིན་ལ་རིག་པ་རྩེ་གཅིག་པས་རྣམ་པར་མི་རྟོག་པའི་ཏིང་ངེ་འཛིན་བསྒོམ་པར་མ་
བྱེད་ཅིག་ཅེས་གདམས་སོ། །བཞི་པ་ནི། ཀྱེ་སེམས་དཔའ་ཆེན་པོ། གོང་དུ་བཤད་
པ་དེ་ལྟར་ཡེ་ནས་མི་རྟོག་མཉམ་པ་ཉིད་ཀྱི་རང་བཞིན་དུ་གནས་པར་མ་རྟོགས་པར་
གལ་ཏེ་ཆོས་ཉིད་ཡེ་སྟོང་ཆེན་པོའི་དོན་ལ་སླར་ཡང་བསྒོམ་པར་བྱེད་ན་སྣང་བ་དང་
སྟོང་བ་ཟུང་འཇུག་སྤྲོས་བྲལ་ལ་སོགས་པ་གང་ལྟར་བསྒོམ་ཡང་། ཀུན་བྱེད་ང་ཡི་
རང་བཞིན་ཆོས་ཉིད་ཇི་བཞིན་པའི་དོན་ལ་རེག་པ་མེད་པར་རྩོལ་བའི་ནད་ཀྱིས་ཟིན་
པར་འགྱུར་བ་ཡིན་གྱིས། དེ་ལས་གཞན་དུ་དོན་འབྲས་ཐོབ་པ་ཅི་ཡང་མེད་པས་བསྒོམ་
པར་མ་བྱེད་ཅིག དེ་ལྟར་བསྒོམ་མི་དགོས་པའི་རྒྱུ་མཚན་ཅིས་ཕྱིར་ཞེ་ན་འདི་ལྟར་
འཁོར་འདས་ཀྱི་ཆོས་རྣམས་ཀུན་གྱི་སྙིང་པོ་ནི་རིག་པ་བྱང་ཆུབ་ཀྱི་སེམས་འདི་ཉིད་
ཁོ་ན་ཡིན་གྱིས་དེ་ལས་གཞན་དུ་ཡོད་པ་མིན་ན། བྱང་ཆུབ་ཀྱི་སེམས་ནི་གཟུང་འཛིན་
- 99 -



ལེའུ་ཞེ་ལྔ་པ།
རྣམ་རྟོག་གི་སྤྱོད་ཡུལ་ཀུན་དང་བྲལ་བ་ཡིན་པའི་ཕྱིར་བསྒོམ་པར་བྱ་བ་རྡུལ་ཙམ་
ཡང་ཡོད་པ་མ་ཡིན་པས། གོང་དུ་བཤད་པའི་ཐེག་པ་འོག་མ་བ་རྣམས་ཀྱིས་སོ་སོའི་
ལམ་བསྒོམས་པས་འབྲས་བུ་མ་ཐོབ་པའམ་ཐོབ་པར་མི་ནུས་པ་བཞིན་དུ། བྱང་ཆུབ་
ཀྱི་སེམས་ཀུན་བྱེད་རྒྱལ་པོ་ང་ཡང་བསྒོམས་ཤིང་བསྒྲུབ་པས་འབྲས་བུ་ཐོབ་པར་
ལུང་མི་སྟོན་ཏོ་ཞེས་པ་སྟེ། ཀློང་ཆེན་ལས། མི་རྟོག་འདོད་པ་རྟོག་པའི་ནད། །འཁོར་
བའི་བཙོན་ར་དམ་པོར་འཁྱམས། །བཅོས་པར་དཀའ་ལ་ལྷུང་ཚབ་ཆེ། །དེས་ན་ཅིར་
ཡང་བསྒོམ་མི་བྱ། །ཞེས་གསུངས་པ་ལྟར་རོ། །ལྔ་བ་ཚིག་གི་དོན་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། ཀྱེ་སེམས་དཔའ་ཆེན་པོ། སྟོན་པ་ཀུན་བྱེད་ང་
ཡི་དོན་ལ་ལྟོས་ཤིག་རྟོགས་པར་གྱིས་ཤིག དེ་ལ་ང་ཡི་རང་བཞིན་རིག་པ་རང་བྱུང་
གི་ཡེ་ཤེས་ནི་ཆོས་རྣམས་ཐམས་ཅད་ཀུན་བྱེད་པའི་སྙིང་པོ་བྱང་ཆུབ་ཀྱི་སེམས་ཡིན་
ཏེ༑ དེ་ཡང་ཀུན་བྱེད་བྱང་ཆུབ་ཀྱི་སེམས་གཅིག་གིས་བྱས་པ་ཡིན་པས་ན་ཆོས་རྣམས་
ཐམས་ཅད་ཀྱི་རང་བཞིན་ཡང་ཀུན་བྱས་བྱང་ཆུབ་ཀྱི་སེམས་ཉིད་ཀྱི་རང་བཞིན་དུ་
བྱས་པ་ཡིན་ནོ། །གཉིས་པ་ནི། དེ་ལ་ཆོས་ཐམས་ཅད་ཀྱི་བྱེད་པ་པོ་དེ་ལ་ཀུན་བྱེད་
བྱང་ཆུབ་ཀྱི་སེམས་ཞེས་བརྗོད་པའི་དོན་ནི་ཇི་ལྟར་ཡིན་ན། འདི་ལྟར་ཀུན་ཞེས་པ་
ནི་སྐུ་གསུམ་གྱི་སྟོན་པ་དང་དུས་གསུམ་གྱི་སངས་རྒྱས་དང་ཁམས་གསུམ་གྱི་སེམས་
ཅན་གྱིས་བསྡུས་པའི་ཆོས་རྣམས་མ་ལུས་པ་ཡི་སྒྲར་བཤད་དེ་གང་ཞིག་བྱས་པའི་
ཆོས་རྣམས་སོ། །བྱེད་ཅེས་པའི་དོན་ནི་སྙིང་པོ་རང་བྱུང་གི་ཡེ་ཤེས་དེ་ཡིས་གོང་དུ་
བསྟན་པའི་ཆོས་དེ་རྣམས་ཐམས་ཅད་བྱས་པ་ཡིན་པས་ན་གང་གིས་བྱེད་པ་པོ་བསྟན་
པ་དང་། བྱང་བ་ཞེས་པའི་དོན་ནི་རང་བྱུང་གི་ཡེ་ཤེས་དེ་ཡི་རང་བཞིན་གདོད་ནས་
སྐྱེ་བ་མེད་པོ་ཀ་དག་སྤྲོས་པ་དང་བྲལ་བས་མཐའ་གང་དུའང་གཟུང་དུ་ཡོད་པ་མ་ཡིན་
པའི་དོན་ཡིན་ལ། ཆུབ་པ་ཞེས་སུ་བརྗོད་པའི་དོན་ནི་ལྷུན་གྲུབ་འོད་གསལ་བའི་ཡེ་
ཤེས་དེ་ཉིད་ཆོས་རྣམས་ཀུན་གྱི་སྙིང་པོས་ཏེ་འཕྲོ་གཞི་ཡིན་པས་སྙིང་པོར་གྱུར་པ་ཡིན་
100 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལ་དེའི་ཀློང་དུ་ཆོས་ཐམས་ཅད་འདུས་ཤིང་ལུབ་ཆུབ་པས་ཀྱང་དེ་སྐད་ཅེས་བྱའོ། །
སེམས་ཞེས་པ་ནི་རིག་པ་རང་བྱུང་གི་ཡེ་ཤེས་དེ་ཉིད་དུས་རྣམས་ཀུན་ཏུ་སེམས་ཉིད་
འོད་གསལ་བའི་ངོ་བོར་གནས་པ་ལས་རྩལ་འགགས་མེད་ཅིར་ཡང་འཆར་བ་ཡིན་
ནོ། །ཞེས་གསུངས་སོ། །
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྫོགས་པ་ཆེན་པོའི་ལྟ་བ་
བསྒོམ་དུ་མེད་ཀྱི་རང་བཞིན་དུ་བསྟན་པའི་ལེའུ་སྟེ་ཞེ་ལྔ་བའི་འགྲེལ་བའོ།། །།
དོན་དྲུག་པ་སེམས་ཉིད་གདོད་མ་ནས་ངོ་བོ་ཉིད་མེད་པའི་དོན་ལ་བསྲུང་བྱ་སྲུང་བྱེད་
གཉིས་སུ་མེད་པའི་དོན་གཏན་ལ་འབེབས་པའི་ལེའུ་ཞེ་དྲུག་པ་ལ་གཉིས་ཏེ། མདོར་
བསྟན་པ་དང་། རྒྱས་པར་བཤད་པའོ། །དང་པོ་ནི། དེ་ལྟར་ཨ་ཏི་རྫོགས་པ་ཆེན་པོའི་
ལྟ་བ་བསྒོམ་དུ་མེད་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་
རྫོགས་པ་ཆེན་པོའི་གནས་ལུགས་ཆོས་ཉིད་རང་བྱུང་གི་ཡེ་ཤེས་ལ་བསྲུང་བྱ་སྲུང་བྱེད་
གཉིས་སུ་མ་གྲུབ་པས་དམ་ཚིག་བསྲུང་དུ་མེད་པ་འདི་གསུངས་སོ། །གཉིས་པ་རྒྱས་
པར་བཤད་པ་ལ་གསུམ་སྟེ། ཇི་བཞིན་པའི་སེམས་ཉིད་རང་བྱུང་གི་ཡེ་ཤེས་བསྲུང་
མཚམས་ལས་འདས་པའི་ངོ་བོ་བསྟན་པ། ཐེག་པ་འོག་མའི་བསྲུང་མཚམས་ཅན་
དགག་པ། ཨ་ཏི་ཡོ་ག་ལྷུན་གྱིས་གྲུབ་པའི་དགོངས་པ་བསྟན་པའོ། །དང་པོ་ལ་གཉིས་
ཏེ། དོན་གྱི་ངོ་བོ་དང་མིང་གི་རྣམ་གྲངས་སོ། །དང་པོ་ནི། ཀྱེ་སེམས་དཔའ་ཆེན་པོ་
ཉོན་ཅིག འདི་ལྟར་རྫོགས་པ་ཆེན་པོའི་དམ་ཚིག་བསྲུང་དུ་མེད་པར་བསྟན་པ་ནི་
ཀུན་བྱེད་བྱང་ཆུབ་སེམས་ཀྱི་རང་བཞིན་ཉིད་ཡིན་ཏེ། དེ་ནི་ཡེ་གདོད་མ་ཉིད་ནས་
རྒྱུ་རྐྱེན་གང་ལས་ཀྱང་མ་སྐྱེས་པའི་གནས་ལུགས་རང་བྱུང་གི་ཡེ་ཤེས་སྤྲོས་པ་ཐམས་
ཅད་དང་བྲལ་བའི་རང་བཞིན་ཡིན་པའི་རྒྱུ་མཚན་གྱིས། སྐྱེ་འགགས་མེད་པའི་རྩལ་
ལས་སྐྱེ་བའི་ཆོ་འཕྲུལ་དུ་སྣང་སྲིད་སྣོད་བཅུད་ཀྱི་ཆོས་སྣ་ཚོགས་སུ་སྣང་བ་འདི་རྣམས་
ཡུལ་གྱི་རྣམ་པར་བྱུང་ནས་སྣང་བ་ཡིན་ནའང་དོན་ལ་ཡུལ་གྱི་རྣམ་པ་དེ་དག་ཀུན་བྱེད་
• 101 -



ལེའུ་ཞེ་དྲུག་པ།
བྱང་ཆུབ་ཀྱི་སེམས་རང་གི་རང་བཞིན་འདི་ལྟར་སྣང་ཡང་རང་བཞིན་མེད་པ་སྤྲོས་
བྲལ་མཉམ་པ་ཉིད་ཡིན་ནོ་ཞེས་བསྟན་པར་བྱས་པ་ཙམ་ལས་གཟུང་འཛིན་མཚན་
མའི་ཆོས་སུ་གྲུབ་པ་རྡུལ་ཙམ་ཡང་ཡོད་པ་མིན་པས་ན། དེ་ལྟ་བུའི་ཆོས་རྣམས་ལ་
བཟང་ངན་བླང་དོར་སོགས་སུ་མི་རྟོག་པར་དགག་བསྒྲུབ་སྤང་བླང་མེད་པར་འཇོག་
པར་བྱ་སྟེ། ཅིས་ཕྱིར་ན་ཆོས་རྣམས་ཐམས་ཅད་བྱང་ཆུབ་སེམས་ཀྱི་རང་བཞིན་རྟོག་
པའི་ཡུལ་ལས་འདས་པ་ཡིན་པའི་ཕྱིར་དམ་ཚིག་བསྲུང་མཚམས་དང་བྲལ་བ་ཡིན་
ནོ༑ ༑
གཉིས་པ་ནི། དེ་ལྟར་རྫོགས་པ་ཆེན་པོའི་དམ་ཚིག་བསྲུང་དུ་མེད་པའི་དོན་དེ་ཉིད་
བྱང་ཆུབ་ཀྱི་སེམས་གཅིག་གི་རང་བཞིན་ཡིན་པས་དོན་ལ་དབྱེ་བ་མེད་ཀྱང་། མིང་
གི་རྣམ་གྲངས་ཙམ་གྱི་ལྡོག་པས་དབྱེ་ན་རྣམ་པ་བཞིར་གསུངས་ཏེ། ཡུལ་གང་ལའང་
དངོས་པོ་དང་མཚན་མར་མི་འཛིན་ཞིང་ཆོས་ལ་ལ་ངན་དུ་བལྟས་ཏེ་སྤོང་བ་དང་། ལ་
ལ་བཟང་དུ་བལྟས་ཏེ་དང་དུ་ལེན་པ་ལྟ་བུའི་སྤང་བླང་གི་ཕྱོགས་དང་བསྲུང་བྱའི་གྲངས་
སོགས་མེད་པས་མེད་པ་ཡི་དམ་ཚིག་དང་། ཆོས་ཉིད་ཕྱོགས་བྲལ་གྱི་རང་བཞིན་ལ་
ཡོད་མེད་ཡིན་མིན་བདེན་རྫུན་སྤང་བླང་ལ་སོགས་པའི་འཛིན་པ་ཐམས་ཅད་དང་
བྲལ་བས་བླང་དོར་ཐམས་ཅད་མཉམ་བརྡལ་དུ་སོང་བ་ནི་ཕྱལ་བ་ཡི་དམ་ཚིག་དང་།
འཁོར་འདས་དང་བདག་གཞན་བཟང་ངན་ལ་སོགས་པ་ཐམས་ཅད་སྤང་བླང་མེད་
པར་བྱང་ཆུབ་ཀྱི་སེམས་གཅིག་གི་ངོ་བོར་དབྱེར་མེད་པས་གཅིག་པུ་ཡི་དམ་ཚིག་དང་།
ཆོས་ཉིད་ཀྱི་དོན་རྟོགས་པས་དམ་ཚིག་ཉམས་སུ་མེད་པའམ་ཉམསཾ་པ་ལས་གྲོལ་ཞིང་
ཡོན་ཏན་ཐམས་ཅད་མ་བཙལ་ལྷུན་གྱིས་རྫོགས་པས་ལྷུན་གྱིས་གྲུབ་པའི་དམ་ཚིག་
ཅེས་བཤད་པ་སྟེ་དེ་དག་ནི་རིག་པའི་ངོ་བོ་དེ་ལྟར་གནས་པ་ལས་བླང་དོར་འབད་རྩོལ་
གྱིས་བསྲུང་བར་བྱ་བའི་སྡོམ་ཁྲིམས་ཀུན་དང་ངང་གིས་བྲལ་བ་སྟེ། དགའ་རབ་རྡོ་
རྗེས། ཕྱོགས་དང་གྲངས་ཀྱི་བསྲུང་བྱ་དང་། །བྲལ་བས་མེད་པའི་དམ་ཚིག་ཡིན། །
བ 102 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཡིན་མིན་ཡོད་མེད་བདེན་རྫུན་གྱི། །འཛིན་པ་བྲལ་བས་ཕྱལ་བ་ཡིན། །འཁོར་འདས་
བདག་གཞན་བཟང་ངན་དུ། །དབྱེར་མེད་གཅིག་པུའི་དམ་ཚིག་ཡིན། །ངང་གནས་
ཉམས་པ་ལས་གྲོལ་བས། །བཙལ་མེད་ལྷུན་རྫོགས་ཡེ་གྲུབ་པའོ། །ཞེས་སོ། །
གཉིས་པ་ལ་བཞི་སྟེ། ཉན་རང་དང་། བྱང་སེམས་དང་། སྔགས་ཕྱི་བ་གསུམ་དང་།
ནང་བ་གཉིས་ཀྱི་བསྲུང་མཚམས་ཅན་དགག་པའོ། །དང་པོ་ལ་གཉིས་ཏེ། བསྟན་པ་
དང་བཤད་པས་ལུང་དགོད་པ་དང་། དེ་དགག་པའོ། །དང་པོ་ནི། དེ་ལྟ་བུའི་བསྲུང་
དུ་མེད་པའི་དམ་ཚིག་རྣམ་པ་བཞིའི་རང་བཞིན་དུ་གནས་པའི་ཀུན་བྱེད་བྱང་ཆུབ་ཀྱི་
སེམས་ང་ལས་བྱུང་བའི་སྟོན་པ་སྐུ་གསུམ་གྱི་རང་རང་གི་འཁོར་རྣམས་ལ་བླང་དོར་
གྱི་སྒོ་ནས་བསྲུང་བྱའི་རྣམ་གྲངས་ལུང་བསྟན་པ་ལས། དང་པོ་སྟོན་པ་སྤྲུལ་པའི་སྐུ་
ཡིས་ནི་མུ་སྟེགས་མུར་ཐུག་ཕྱལ་བ་རྒྱང་འཕེན་གྱི་སྡེ་བཞི་བོ་ཐུགས་རྗེས་བྱིན་གྱིས་
བརླབས་ནས་འདུལ་བ་སོ་ཐར་གྱི་ཁྲིམས་ཐོག་པའི་འཁོར་ནི། ཁྱིམ་པའི་ཕྱོགས་ལ་
བརྟེན་པ་དགེ་བསྙེན་ཕ་མ་གཉིས་དང་། རབ་བྱུང་གི་ཕྱོགས་ལ་བརྟེན་པ་དགེ་སློང་ཕ་
མ་གཉིས་ཏེ་སྡེ་བཞི་པོ་ལ་ནང་གསེས་ཀྱིས་དབྱེ་ན་སོ་ཐར་རིགས་བདུན་ནམ། བསྙེན་
གནས་ཡན་ལཾག་བརྒྱད་པ་བསྣན་ན་བརྒྱད་དུ་ཡོད་པ་དེ་རྣམས་ཀྱིས་བསྲུང་བར་བྱ་
བའི་ཁྲིམས་ནི་འདི་ལྟ་སྟེ་ཞེས་མདོར་བསྟན་ནས། བྱེ་བྲག་རྒྱས་པར་ན་རྩ་བ་དང་ནི་
ཡན་ལག་གི་དབྱེ་བས་བསྲུང་བར་བྱ་བའི་རྣམ་གྲངས་ལ། ཁྱིམ་པའི་ཕྱོགས་ལ་བརྟེན་
པ་དང་རབ་བྱུང་གི་བསླབ་བྱ་གཉིས་ལས། དང་པོ་ཁྱིམ་པའི་ཕྱོགས་ལ་བརྟེན་པའི་
བསླབ་བྱ་ལས། དང་པོ་དུས་ཁྲིམས་བསྙེན་གནས་ཀྱི་བསླབ་བྱ་ནི། རྩ་བཞི་སྤོང་བ་
ཚུལ་ཁྲིམས་ཀྱི་ཡན་ལག་དང་། ཆང་སྤོང་བ་བག་ཡོད་ཀྱི་ཡན་ལག་དང་། མལ་ཆེ་
མཐོ་དང་། གར་ཕྲེང་དང་། ཕྱི་དྲོའི་ཁ་ཟས་སྤོང་པ་གསུམ་བརྟུལ་ཞུགས་ཀྱི་ཡན་ལག་
སྟེ་བརྒྱད་དོ། །འོན་ཀྱང་འདི་ཉིད་གཏན་ཁྲིམས་མིན་པས་སྡོམ་པ་གོང་མའི་ཡོན་ཏན་
གྱི་རྟེན་དུ་མི་རུང་ཞིང་སོ་ཐར་མཚན་ཉིད་པའང་མིན་པར་གསུངས་སོ། །དེ་ལྟ་བུའི་
- 103 -



ལེའུ་ཞེ་དྲུག་པ།
ཡན་ལག་བརྒྱད་པ་འདི་ཇི་སྲིད་འཚོའི་བར་དུ་བསྲུང་ན་གོ་མའི་དགེ་བསྙེན་ཞེས་བྱ་
བ་ཡིན་པར་འཕགས་པ་གནས་བརྟན་སྡེ་བའི་ལུགས་སུ་དཔོན་སློབ་ཆེན་པོ་དབྱིག་
གཉེན་གྱིས་བཞེད་པའོ། །
དགེ་བསྙེན་གྱི་བསླབ་བྱ་ནི། སྲོག་གཅོད་པ། མ་བྱིན་ལེན་པ། འདོད་པས་ལོག་པར་
གཡེམ་པ། རྫུན་དུ་སྨྲ་བ། མྱོས་འགྱུར་སྤོང་བ་རྣམས་ཏེ། དེ་ལ་ནང་གསེས་སུ་སྣ་གཅིག་
བསྲུང་བ་ལ་སོགས་པའི་དབྱེ་བ་ཡོད་ལ། བསྲུང་བྱ་དེ་དག་གི་སྟེང་དུ་མི་ཚངས་སྤྱོད་
པ་དང་བཅས་སྤོང་བ་ནི་ཚངས་སྤྱོད་དགེ་བསྙེན་ནོ། །གཉིས་པ་རབ་བྱུང་ཕྱོགས་ཀྱི་
བསླབ་བྱ་ལས། དང་པོ་དགེ་ཚུལ་གྱི་བསླབ་བྱ་ནི། རྩ་བ་བཞི་དང་། མྱོས་འགྱུར་
སྤོང་བ། གར་སོགས་གསུམ། འཕྲེང་སོགས་གསུམ། མལ་ཆེ་མཐོ། ཕྱི་དྲོའི་ཁ་ཟས་
ཟ་བ། གསེར་དངུལ་ལེན་པ་སྤང་བ་སྟེ་རགས་པ་བཅུ་དང་། དེ་ལས་ཕྱེ་བས་བླང་
འདས་སུམ་ཅུ་རྩ་གསུམ་རྣམས་བསྲུང་བ་དང་། དེའི་སྟེང་དུ་རྩ་བའི་ཆོས་དྲུག་དང་།
རྗེས་མཐུན་གྱི་ཆོས་དྲུག་སྟེ་བཅུ་གཉིས་པོ་བསྣན་པ་ནི་དགེ་སློབ་མའི་བསླབ་བྱ་དང་།
དགེ་སློང་ལ། ཕམ་པ་བཞི། ལྷག་མ་བཅུ་གསུམ། སྤང་ལྟུང་སུམ་ཅུ། ལྟུང་བྱེད་འབའ་
ཞིག་པ་དགུ་བཅུ། སོར་བཤགས་སྡེ་བཞི། ཉེས་བྱས་བརྒྱ་དང་བཅུ་གཉིས་ཏེ་སྡོམ་
པས་ཉིས་བརྒྱ་དང་ལྔ་བཅུ་རྩ་གསུམ་གྱི་བསྲུང་བྱ་རྣམ་སྤྱིར་བཏང་དུ་དེ་ལྟར་ཡིན་ཀྱང་།
རྒྱུད་འདི་ཉིད་ཀྱི་དགོངས་པ་ལ་དགེ་ཚུལ་གྱི་བསྲུང་བྱ་ཉིས་བརྒྱ་ལྔ་བཅུ་ཞེས་གསུངས་
པ༑ ཇི་སྐད་དུ། གནང་བས་ཉེས་མེད་བཅུ་གསུམ་མ་གཏོགས་པ། །དགེ་སློང་ཇི་བཞིན་
སྤང་བླང་མཐའ་དག་གཅིག །ཅེས་གསུངས་པ་ལྟར་དེ་དག་ཕྲི་ཞིང་དགེ་སློབ་མའི་
བསླབ་བྱ་བཅུ་གཉིས་པ་བསྣན་པར་བྱས་ན་ཕྱོགས་འགྲིགས་ལ། དགེ་སློང་ལ་ལྔ་བརྒྱ་
དང་ལྔ་བཅུ་ཡིས་ཁྲིམས་ཞེས་གསུངས་པ་དེ་དགེ་སློང་ཕ་མ་གཉིས་ཀའི་ཐུན་མོང་གི་
བསླབ་བྱ་རྣམས་གཅིག་ཏུ་བགྲངས་ཤིང་ཐུན་མིན་རྣམས་སོ་སོར་བགྲངས་བས་སུམ་
བརྒྱ་དང་གོ་དགུ་ཡོད་པ་རྣམས་ཀྱི་ཁར་ཕམ་ལྷག་གི་སྦོམ་པོ་རྣམས་དང་། ལྟུང་བ་སྡེ་
- 104 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལྔའི་ནང་ཚན་དུ་མི་གཏོགས་པའི་ཉེས་བྱས་ཀྱི་རྣམས་གྲང་མང་དུ་གསུངས་པ་རྣམས་
ཀྱང་བསྡུས་པ་ཨི་ཡིན་སྙམ་ཀྱང་གཞུང་རྣམས་ལས་མ་མཐོང་ཞིང་བླ་མའི་ཞལ་རྒྱུན་
ཀྱང་མེད་པས་ཇི་བཞིན་བྲི་མ་ནུས་ལ། དགེ་སློང་མའི་བསླབ་བྱ་ཡང་སྤྱིར། ཕམ་པ་
བརྒྱད་དང་། ལྷག་མ་ཉི་ཤུ། སྤང་ལྟུང་སོ་གསུམ། ལྟུང་བྱེད་བརྒྱ་དང་བརྒྱད་བཅུ།
སོར་བཤགས་བཅུ་གཅིག ཉེས་བྱས་བརྒྱ་དང་བཅུ་གཉིས་སྟེ་སྡོམ་པས་སུམ་བརྒྱ་དང་
དྲུག་ཅུ་རྩ་བཞིར་གསུངས་པ་ཡིན་མོད། སྨན་མདོ་ལས། ཁྱིམ་གྱི་གནས་ནས་བྱུང་
བའི་དགེ་སློང་གང་དག་བསླབ་པའི་གཞི་ཉིས་བརྒྱ་ལྔ་བཅུ་པོ་དག་འཛིན་པ་དང་། དགེ་
སློང་མ་གང་དག་བསླབ་པའི་གཞི་ལྔ་བརྒྱ་པོ་དག་འཛིན་པ་དང་། ཞེས་གསུངས་པ་
སོགས་མདོ་རྣམས་ལས་དགེ་སློང་མའི་བསླབ་པའི་གྲངས་མང་ཉུང་སྣ་ཚོགས་འབྱུང་
བར་གསུངས་པས་རྣམ་པ་གཅིག་ཏུ་ཡང་མི་ངེས་སོ། །
གཉིས་པ་ནི། དེ་ལྟར་ཉན་ཐོས་ཀྱི་བསྲུང་བྱ་དེ་དག་བསྲུང་བའི་དུས་ན་བསྲུང་བྱའི་
རྣམས་གྲངས་དང་གནང་འགལ་གྱི་དོན་སོགས་ཕྲ་ཞིབ་ནས་རྒྱལ་བའི་བཀའ་ཁོ་ན་
ལ་བརྟེན་པ་ལས། རིག་པས་བརྟགས་དཀའ་ཞིང་མི་ཤེས་པ་དེས་ན་སོ་ཐར་གྱི་སྡོམ་
པ་དེ་ཉེས་བྱས་ཕྲ་མོས་ཀྱང་མ་གོས་པ་ཞིག་བསྲུང་མི་ཐུབ་ལ། རྫོགས་ཆེན་གྱི་སྐབིས་
ནས་གསུངས་པ་ལྟ་བུའི་འདའ་ཉམས་མེད་པའི་དོན་ལ་གནས་པའི་མན་ངག་སོགས་
ཉེས་བྱས་ཙམ་ཀྱིས་ཀྱང་མི་གོས་པར་བསྲུང་པར་ནུས་པའི་ཐབས་མཁས་ཀྱང་ཅི་ཡང་
མེད་པས་མི་ཉམས་པར་བསྲུང་དཀའ་ཞིང་། ཉམས་ན་ཡང་སླར་གསོ་བའི་ཐབས་
མེད་པ་དང་། རྫོགས་པ་ཆེན་པོའི་ལམ་དུ་ཅི་སྤྱོད་ཐམས་ཅད་རྣམ་པར་རྟོག་པ་ཀུན་
ལས་འདས་པ་རང་བྱུང་ཡེ་ཤེས་ཀྱི་རོལ་བ་ཉག་གཅིག་ཏུ་གསུངས་པ་དེ་ལྟ་བུའི་དོན་
ཡང་རྟོགས་པ་མིན་པས་ཀུན་བྱེད་བྱང་ཆུབ་ཀྱི་སེམས་སྤང་བླང་བྱ་རྩོལ་དང་བྲལ་པའི་
དོན་དང་འགལ་བར་གསུངས་པ་སྟེ། ཚུལ་འདི་དང་མཐུན་པར་ཀློང་ཆེན་རབ་འབྱམས་
རྒྱལ་པོའི་རྒྱུད་ལས་ཀྱང་། དགེ་ཚུལ་ཉིས་བརྒྱ་ལྔ་བཅུ་དང་། །དགེ་སློང་ལྔ་བརྒྱ་ལྔ་
• 105 -



ལེའུ་ཞེ་དྲུག་པ།
བཅུ་སོགས། །བསྲུང་དུས་གྲངས་དང་དོན་མི་ཤེས། །སྡོམ་པ་མི་ཐུབ་བསྲུང་ཐབས་
མེད། །རྟོག་པའི་སྟེང་དུ་ཡང་རྟོག་བསྣན། །འཁྲུལ་པའི་སྟེང་དུ་ཡང་འཁྲུལ་བསྣན། །
ཞགས་ཐག་སྟེང་དུ་འབྲེང་ཞགས་བསྡམ། །རྫོགས་ཆེན་བསྲུང་བྱ་ཀུན་ལས་འདས། །
ཞེས་གསུངས་སོ། །
གཉིས་པ་བྱང་སེམས་ཀྱི་བསྲུང་བྱ་ལ་གཉིས་ཏེ། ལུང་དགོད་པ་དང་། དེ་དགག་པའོ། །
དང་པོ་ནི་བྱང་ཆུབ་སེམས་དཔའི་སྡོམ་པ་ལ། ཉེས་སྤྱོད་སྡོམ་པ། དགེ་བ་ཆོས་སྡུད།
སེམས་ཅན་དོན་བྱེད་ཀྱི་ཚུལ་ཁྲིམས་རྣམ་པ་གསུམ་ལས། དང་པོ་ལ། ཟབ་མོ་ལྟ་བའི་
སྲོལ་འབྱེད་པ་པོ་མགོན་པོ་ཀླུ་སྒྲུབ་ཀྱི་གཞུང་ལ་བརྟེན་ནས་རྒྱལ་སྲས་ཆེན་པོ་ཞི་བ་
ལྷས་བསླབ་བཏུས་སུ་བསྡུས་པ་ནི། ནམ་མཁའི་སྙིང་པོའི་མདོ་ལས་གསུངས་པའི་
རྒྱལ་བློན་གྱི་རྩ་ལྟུང་བཅོ་བརྒྱད་དང་། གསང་ཆེན་ཐབས་ལ་མཁས་པའི་མདོ་ལས་
གསུངས་པའི་སྨོན་སེམས་གཏོང་བ་དང་། དཀོན་མཆོག་བརྩེགས་པ་ལས་གསུང་པའི་
འཇུག་སེམས་གཏོང་བ་གཉིས་བསྣན་ཏེ་རྩ་ལྟུང་ཉི་ཤུ་དང༌། ཉེས་བྱས་ཕྲ་བ་བརྒྱད་
བཅུ་གསུང་པ་དང་། རྒྱ་ཆེན་སྤྱོད་པའི་སྲོལ་འབྱེད་པ་པོ་འཕགས་པ་ཐོག་མེད་ཀྱི་གཞུང་
ལ་བརྟེན་ནས། སློབ་དཔོན་ཙན་གོ་མས་སྡོམ་པ་ཉི་ཤུ་བར་བསྡུས་པ་སྨོན་པའི་བསླབ་
བྱ་སེམས་ཅན་བློས་མི་གཏོང་བ་དང་། བྱང་ཆུབ་སེམས་ཀྱི་ཕན་ཡོན་དྲན་པ་དང་། བསོད་
ནམས་དང་ཡེ་ཤེས་ཀྱི་ཚོགས་གཉིས་བསགས་པ་དང་། བྱང་ཆུབ་ཀྱི་སེམས་སྦྱངས་
ཤིང་དཀར་ནག་ཆོས་བརྒྱད་ལ་བླང་དོར་བྱེད་པ་རྣམས་དང་། འཇུག་པའི་བསླབ་བྱ་
བསྙེན་བཀུར་ལྷག་ཞེན་བདག་བསྟོད་གཞན་སྨོད་ལ་སོགས་པ་བཞི་དང་། ཉེས་བྱས་
ཕྲ་བ་ཞེ་དྲུག་ཏུ་གསུངས་སོ། །གཉིས་པ་བསྒྲུབ་པའི་བསླབ་བྱ་ནི་ཕ་རོལ་ཏུ་ཕྱིན་པ་
དྲུག་གི་བསྡུས་པའི་དགེ་བའི་ཆོས་རྣམས་སྒྲུབ་པར་བྱེད་པ་དང་། གསུམ་པ་སེམས་
ཅན་དོན་བྱེད་ཀྱི་ཚུལ་ཁྲིམས་ནི་བསྡུ་བའི་དངོས་པོ་བཞི་ལ་བརྟེན་ནས་སེམས་ཅན་
རྣམས་ཀྱི་དོན་བྱེད་པ་སྟེ། དེ་ལ་སོགས་པ་གཞན་ཡང་བྱང་ཆུབ་སེམས་དཔའི་བླང་
- 106 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོར་སགྱི་གནས་ཤིན་ཏུ་གྲངས་མང་ཞིང་རྒྱ་མཚོ་ལྟ་བུར་མཐའ་ཡས་ཤིང་གྲངས་མང་
བ་དེ་རྣམས། ཚུར་བསྡུ་ན་ལུས་ངག་ཡིད་གསུམ་གྱི་ལས་གསུམ་ལ་བསྡུས་པ་སྟེ། སྒོ་
གསུམ་པོ་དྲན་ཤེས་བག་ཡོད་ཀྱིས་བསྡམ་ཞིང་བསྲུང་བར་བྱ་བ་རྣམ་པ་གསུམ་དུ་
བསྟན་པ་ཡིན་ནོ། ། །
གཉིས་པ་ནི། དེ་ལྟ་བུའི་བྱང་ཆུབ་སེམས་དཔའ་ལམ་དུ་དབང་པོ་ལྔ་འདོད་པའི་ཡུལ་
ལ་ཞེན་པ་ལས་འཕྲལ་དང་ཡུན་གྱི་སྡུག་བསྔལ་ཐམས་ཅད་སྔར་ཡང་བྱུང་ཞིང་མ་འོངས་
པ་ན་ཡང་འབྱུང་བར་འགྱུར་བའི་རྒྱུ་ཡིན་པར་བལྟས་ནས་ནི། ཇི་སྐད་དུ། མཁས་
པས་དུས་རྣམས་རྟག་ཏུ་ངན་སོང་གསུམ་པོ་སྤང་། དེ་དག་དགེ་བཅུའི་ལས་ཀྱི་ལམ་
ལ་མངོན་པར་བརྩོན། ཟང་ཟང་མེད་པར་འགྲོ་ལ་ཆོས་ནི་རྗེས་སུ་སྟོན། ཆོས་ལ་གཅིག་
ཏུ་དགའ་ཞིང་རྟག་ཏུ་ཚིག་འཇམ་ལྡན། འགྲོ་འཆག་ཉལ་དང་འདུག་པར་ཤེས་བཞིན་
རབ་ཏུ་ལྡན། གཉའ་ཤིང་གང་ཙམ་བལྟ་ཞིང་འགྲོ་ལ་སེམས་འཁྲུལ་མེད། གཙང་
བྱས་གཙང་མའི་གོས་འཆང་གསུམ་པོ་དབེན་ཞིང་དག ཞེས་གསུངས་པ་ལྟར་དྲན་
ཤེས་ཀྱིས་ཤིན་ཏུ་བསྡམས་པས་ལུས་ཀྱི་འགྲོ་འདུག་དང་གོམ་པ་བོར་ས་མེད་པ་ལྟར་
གནས་དགོས་པ་དང་། ངག་གིས་མི་དགེ་བ་ཐམས་ཅད་སྤང་ནས་བདེན་པའི་ཚིག་ཁོ་
ན་བརྗོད་པར་འདོད་ན་ཡང་། རྫུན་གྱི་རྒྱུ་བཞི་མ་སྤང་བར་དུ་དོན་གྱིས་ཏེ་གང་བརྗོད་
པའི་དོན་ཐམས་ཅད་ཀྱིས་མི་བསླུ་བའི་བདེན་པ་ཉག་གཅིག་ཏུ་སྨྲ་བར་དཀའ་བ་དང་།
ཡིད་ཀྱིས་ཀྱང་འདོད་པའི་ཡུལ་ལ་མི་ཞེན་ཅིང་ཉོན་མོངས་པའི་དབང་དུ་མི་གཏོང་བར་
ཡང་དག་པའི་ལམ་ཁོ་ན་ལ་བརྩོན་ན་ཡང་། བསམ་པ་ཐམས་ཅད་བློ་ཡིན་ལ་གནས་
ལུགས་དོན་དམ་པའི་བདེན་པ་བློའི་སྤྱོད་ཡུལ་ཀུན་ལས་འདས་ཤིང་དེ་དང་འགལ་
བ་ཡིན་པས་ན། མ་ནོར་བའི་དོན་དང་མཐུན་པའི་བསམ་པ་ཞིག་དུས་རྣམ་ཀུན་ཏུ་
མི་སྲིད་པ་དང་། གལ་ཏེ་ཡོད་དུ་ཆུག་ཀྱང་དེ་ཉིད་འདུས་བྱས་སྐྱེ་འགག་གི་མཚན་མ་
དང་བྲལ་བ་ཞིག་ཡིན་དགོས་པས་འབད་རྩོལ་གྱིས་བསྒྲུབ་ཏུ་མེད་ལ། དེས་ན་ལུས་
- 107 -



ལེའུ་ཞེ་དྲུག་པ།
ངག་ཡིད་ཀྱི་སྡོམ་པ་ལས་འདའ་བར་མི་བྱེད་པའི་རྒྱ་མདུད་ཤིན་ཏུ་དམ་པོ་དེས་རྟག་
ཏུ་བསྡམ་པར་བྱས་ཀྱང་། ཆོས་ཉིད་དོན་དམ་པའི་བདེན་པ་རིག་པ་བྱང་ཆུབ་ཀྱི་སེམས་
ཉིད་ཀྱི་དོན་དང་འཕྲད་པ་ཤིན་ཏུ་དཀའ་ཞིང་། དེ་བཞིན་དུ་རྫོགས་པ་ཆེན་པོའི་ལམ་
ནས་གསུངས་པའི་སྡོམ་པ་བསྲུང་བྱ་སྲུང་བྱེད་ལས་འདས་པས་བསྲུང་དུ་མེད་ཅིང་
ཉམས་པ་ཡང་མེད་པའི་དོན་དང་འཕྲད་པར་མི་འགྱུར་ཏེ། ཅིས་ཕྱིར་ན་བསྲུང་དུ་མེད་
ཅིང་ཉམས་པ་མེད་པའི་གནས་ལུགས་ཇི་བཞིན་པ་བྱང་ཆུབ་སེམས་ཀྱི་རང་བཞིན་མ་
ནོར་བ་སྟོན་པ་ནི། ཀུན་བྱེད་རྒྱལ་པོ་ཉིད་ཀྱི་ངེས་དོན་གྱི་ལུང་ཟབ་མོ་འདི་ཉིད་ཡིན་
ན༑ དེ་ཇི་བཞིན་པ་བྱང་ཆུབ་སེམས་དཔའི་ཐེག་པ་ལས་མ་བསྟན་པའི་ཕྱིར་རོ། །
གསུམ་པ་སྔགས་ཕྱི་བ་གསུམ་གྱིས་བསྲུང་མཚམས་བཤད་པ་ལ་གཉིས་ཏེ། ལུང་བརྗོད་
པ་དང་། དེ་དགག་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག ཀུན་བྱེད་ང་ལས་བྱུང་བའི་སྟོན་པ་
ལོངས་སྤྱོད་རྫོགས་པས་རང་གི་འཁོར་རྣམས་ལ་བསྲུང་བྱའི་དམ་ཚིག་ལུང་ཕོག་པ་
ནི། ཀྲི་ཡོག་སྡེ་གསུམ་གྱི་བསྲུང་བྱ་རྣམས་ཏེ། དེ་ལ་སྤྱིར་དམ་ཚིག་ཞེས་པ་ནི་བདག་
ཉིད་ཆེན་པོ་རྣམས་ཀྱི་དཀའ་བཞིན་དུ་བྱ་བ་དང་བྱ་བ་མ་ཡིན་པ་ལ་འཇུག་ལྡོག་བྱེད་
པའི་མཚན་ཉིད་ཅན་ཏེ། དེ་ཡང་རྒྱལ་བ་རྣམས་ཀྱི་བཀས་བཅད་པ་དང་། རྣལ་འབྱོར་
གྱི་དབང་ཕྱུག་ཆེན་པོ་རྣམས་ཀྱི་བསླབ་བྱར་གྱུར་བ་དང་། འདའ་མི་རུང་བའི་མཚན་
ཉིད་གསུམ་ལྡན་དུ་གསུངས་ལ། དེ་ལ་བྱེ་བྲག་ཏུ་ཕྱི་རྒྱུད་དང་བླ་མེད་ཀྱི་དམ་ཚིག་
གཉིས་ལས། དང་པོ་ཕྱི་རྒྱུད་ལའང་བྱ་སྤྱོད་རྣལ་འབྱོར་གསུམ་དུ་ཡོད་པ་ལས། དང༌
པོ་བྱ་རྒྱུད་པས་ནི་གཟའ་དང་རྒྱུ་སྐར་ལ་སོགས་པ་དུས་ཚོད་བཟང་པོའི་སྒོ་ནས་འཇུག་
ཅིང་། ཕྱི་ནང་གསང་བའི་གོས་གསུམ་བརྗེ་བ་དང་གཙང་མའི་ཁྲུས་ཀྱིས་ཏེ་ཁྲུས་
གསུམ་གྱིས་རང་རྒྱུད་དག་པར་བྱས་ཏེ། སྡོམ་པ་མནོས་ནས་ཚུལ་ཁྲིམས་ཇི་ལྟར་བསྲུང་
བ་ནི། སྤྱི་དང་ཁྱད་པར་ལྷག་པའི་དམ་ཚིག་གསུམ་ལས། དང་པོ་ནི་སངས་རྒྱས་ཀྱི་
- 108 •



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྟན་པའི་སྒོར་ཞུགས་པ་སྤྱི་ཡི་བསྲུང་བྱ་སོ་བྱང་གི་སྡོམ་པ་རྣམས་བསྲུང་བ་དང་།
གཉིས་པ་ཁྱད་པར་གྱི་དམ་ཚིག་ནི་མཆོག་གསུམ་ལ་དད་པ་བརྟན་པ་དང་། ཡི་དམ་
གྱི་ལྷ་ལ་དད་པར་བྱ་བ་དང་། བླ་མ་རྡོ་རྗེའི་སློབ་དཔོན་ལ་གཙུག་གི་ནོར་བུ་ལྟར་བཀུར་
ཞིང་གུས་པར་བྱ་བ་དང་། བསྟན་པའི་སྒོར་ཞུགས་པའི་གྲོགས་མཛའ་བོ་རྣམས་ལ་
གུས་པ་དང་། བྱ་རྒྱུད་ཀྱི་སྒོར་ཞུགས་པའི་དམ་ཚིག་ཅན་ལ་གུས་ཤིང་བྱམས་པར་བྱེད་
པ་དང་། ལྷ་རྣམས་ལ་ལས་མ་འགྲུབ་པ་སོགས་ཀྱི་མི་སྡང་བ་དང་། ལྷ་ཡེ་ཤེས་པ་ལ་
ཚེས་བརྒྱད་ལ་སོགས་པའི་དུས་མཚམས་སུ་འབག་བརྩོག་མེད་པར་གཙང་མས་མཆོད་
པ་དང་། མུ་སྟེགས་ཀྱི་སྟོན་པ་གཞན་གྱི་གཞུང་མི་བརྟེན་པ་དང་། སྲོག་ཆགས་རྣམས་
ལ་སྙིང་རྗེ་རྒྱུན་མི་བཅད་པ་དང་། དུས་དང་གཙང་སྦྲ་དང་གོས་དང་བཟའ་བ་དང་
དམིགས་རྟེན་དང་སྔགས་ཀྱི་བྱ་བ་དྲུག་གི་སྒོ་ནས་བསོད་ནམས་ལ་ནན་ཏན་བསྐྱེད་
པ་དང་། གསང་སྔགས་ཀྱི་བཟླས་བརྗོད་ལ་བརྩོན་པ་དང་། དམ་ཉམས་པ་དང་དམ་
ཚིག་མེད་པ་རྣམས་ལ་སྔགས་རྒྱ་མི་སྦྱིན་ཅིང་རྒྱུད་དང་མན་ངག་གསང་བ་དང་། བཀའ་
རྒྱུད་ཀྱི་དོན་བཟུང་ཞིང་རྟོགས་པར་བྱ་བ་དང་བཅུ་གསུམ་དུ་གསུངས་ལ། གསུམ་པ་
ལྷག་པའི་དམ་ཚིག་ནི། རྡོ་རྗེ་དྲིལ་བུ་མི་འབྲལ་བ་དང་། རྡོ་རྗེའི་བླ་མ་མི་སྤང་བ་ཐུགས་
རྡོ་རྗེའི་རིགས་ཀྱི་དམ་ཚིག་དང་། ཕྱི་ནང་གསང་བའི་ཐེག་པ་གསུམ་གྱི་ཆོས་བསྒྲགས་
པ་གསུང་པདྨའི་རིགས་ཀྱི་དམ་ཚིག་དང་། མཆོག་གསུམ་སྐྱབས་སུ་བཟུང་ཞིང་སྡོམ་
པ་གསུམ་ལ་གནས་པ་སྐུ་བདེ་གཤེགས་རིགས་ཀྱི་དམ་ཚིག་སྟེ། དེ་ལྟར་རིགས་གསུམ་
གྱི་དམ་ཚིག་ལ་གནས་ནས་སྤྱིའི་དངོས་པོ་མཐོ་འཇམ་རྩུབ་པ་གསུམ་དང་ནང་ལུས་
ངག་ཡིད་གསུམ་དང་གསང་བ་དུག་གསུམ་ཐམས་ཅད་སྐུ་གསུང་ཐུགས་སུ་ཤེས་པར་
བྱ་བའོ། །གཉིས་པ་སྤྱོད་རྒྱུད་ལ་ཡང་དེ་ལྟར་གསུམ་ལས། སྤྱི་དང་ཁྱད་པར་གྱི་དམ་
ཚིག་ནི་བྱ་བ་དང་མཐུན་ལ། །ལྷག་པའི་དམ་ཚིག་ནི། དངོས་པོའི་ཆོས་རྣམས་ལྷ་རིགས་
བཞིར་ཤེས་པར་བྱ་བ་སྟེ། དེ་ཡང་ཡུལ་ནི་སྐུ་ཡི་རིགས་དང་། ཡུལ་ཅན་ཐུགས་ཀྱི་
- 109 -



ལེའུ་ཞེ་དྲུག་པ།
རིགས་དང་། བྱ་བ་ཐམས་ཅད་ཡོན་ཏན་གྱི་རིགས་དང་། བྱེད་པ་ཐམས་ཅད་ཕྲིན་
ལས་ཀྱི་རིགས་སམ་རིགས་གང་རུང་དུ་བསྡུས་ནས་རིགས་བཞི་བསྒྲུབ་པའི་དོན་ལ་
གནས་པའོ། །གསུམ་པ་རྣལ་འབྱོར་གྱི་རྒྱུད་ལ་ཡང་དེ་ལྟར་གསུམ་ལས། ཕྱི་ཡི་དམ་
ཚིག་ནི་གོང་དང་མཐུན་ལ། ཁྱད་པར་ཀྱི་དམ་ཚིག་ནི་རྣམ་པ་བདུན་དུ་གསུངས་ཏེ།
དཀོན་མཆོག་གསུམ་མི་སྤང་བ་དང་། བྱང་ཆུབ་ཀྱི་སེམས་མི་སྤང་བ་དང་། སྔགས་
དང་ཕྱག་རྒྱ་མི་སྤང་བ་དང་། ཡི་དམ་གྱི་ལྷ་མི་སྤང་བ་དང་། བླ་མ་གཙུག་ཏུ་ཁུར་བ་
དང་། རྡོ་རྗེའི་མཆེད་ལ་གུས་ཤིང་གདུང་བ་དང་། གསང་དོན་གཞན་པ་མི་བསྒྲགས་
པ་རྣམས་སོ། ། །
གསུམ་པ་ལྷག་པའི་དམ་ཚིག་ནི་རིགས་ལྔའི་དམ་ཚིག་སྟེ། དེ་ཡང་སྐུ་གསུང་ཐུགས་
གསུམ་གྱི་དམ་ཚིག་གོང་གི་བྱ་རྒྱུད་ཀྱི་སྐབས་ལྟར་ལ། རིན་ཆེན་རིགས་ལ་ཆོས་དང་
ཟང་ཟང་མི་འཇིགས་བྱམས་པ་བཞི་སྦྱིན་པ་དང་། ལས་ཀྱི་རིགས་ལ་སྡོམ་པ་ཀུན་དང་
ལྡན་པ་དང་། མཆོད་པའི་ལས་རྣམས་ཅི་ནུས་སུ་བརྟན་པ་རྣམས་ཏེ། དེ་ལྟ་བུའི་དམ་
ཚིག་ལ་གནས་པས་ཕུང་ལྔ་འབྱུང་ལྔ་དུག་ལྔ་ཡུལ་ལྔ་དབང་ལྔ་ཁ་དོག་ལྔ་དང་ཕྱོགས་
ལྔ་ཐམས་ཅད་རིགས་ལྔའི་རང་བཞིན་དུ་ཤེས་པར་བྱ་བ་སྟེ། འདི་དག་ནི་སློབ་དཔོན་
དགའ་རབ་དཔའ་པོའི་དམ་ཚིག་གི་ཀློང་ལས་གསུངས་པ་ལྟར་བྲིས་པ་ཡིན་ལ། གཞན་
ནས་ཕྱི་རྒྱུད་སྡེ་གསུམ་རེ་རེ་བཞིན་རྩ་ལྟུང་བཅུ་བཞིའི་དབྱེ་བ་གསུངས་པ་སོགས་རྒྱུད་
སྡེ་རྣམས་ནས་དབྱེ་བསྡུ་སྣ་ཚོགས་སུ་གསུངས་པ་ཡོད་དོ། །དེ་ལྟ་བུའི་དམ་ཚིག་དང་
ལྡན་པའི་སྒོ་ནས་ཕྱི་རྒྱུད་གསུམ་པོ་རང་རང་གི་ལམ་གྱིས་བྱང་ཆུབ་བསྒྲུབས་ནས་འགྲོ་
བའི་དོན་འགྲུབ་པར་ཞལ་གྱིས་འཆེས་པ་ཡིན་ནོ་ཞེས་སོ། །
གཉིས་པ་ནི། དེ་ལྟར་ཕྱི་རྒྱུད་སྡེ་གསུམ་གྱི་དམ་ཚིག་དེ་དག་མི་ཉམས་པར་ཞལ་གྱིས་
འཆེས་པ་ཡིན་ན་ཡང་། དམ་ཚིག་གི་རྣམ་གྲངས་གང་ཡང་ཇི་ལྟར་དམ་བཅས་པ་ལྟར་
ཚུལ་བཞིན་དུ་ཉེས་པ་ཕྲ་མོས་ཀྱང་མི་གོས་པ་ཞིག་མི་འགྲུབ་སྟེ། ཅི་སྤྱོད་ཐམས་ཅད་
- 110 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཡེ་ཤེས་ཀྱི་རོལ་བར་ཤར་ཏེ་འདའ་ཉམས་མེད་པའི་དོན་མ་རྟོགས་པར། རྣམ་པར་
རྟོག་པའི་ཡུལ་དུ་ཉེས་པ་ཕྲ་མོ་ཙམ་ཡང་མི་འབྱུང་བ་ཞིག་དཀའ་བའི་ཕྱིར་རོ། །དེ་
ལྟར་དམ་བཅས་པ་བཞིན་དུ་མ་གྲུབ་ན། སླར་ཡང་བཤགས་པ་བྱས་པས་ཀྱང་ཇི་
བཞིན་འདག་པར་མི་ནུས་ཏེ། གཏིང་རྫོགས་ལས། བསྐང་བཤགས་ཕྲིན་ལས་གཞུང་
བཞིན་བྱས་གྱུར་ཀྱང་། །རྣལ་འབྱོར་ལྟ་བ་ཉམས་པ་བསྐང་མི་འགྱུར། །ཞེས་གསུངས་
པ་ལྟ་བུ་ཡིན་པ་དེས་ན་རྣམ་སྨིན་མྱོང་མི་དགོས་པ་ཙམ་ལས་སེམས་ཉིད་རང་བྱུང་གི་
ཡེ་ཤེས་ཇི་བཞིན་རྟོགས་པ་ལ་སྒྲིབ་པར་བྱེད་པའི་ཉེས་པ་མི་འདག་པས་འབྲས་བུ་
ཐོབ་པ་ལ་ཡུན་རིང་དུ་ཐོག་པ་གྲུབ་ཆེན་ཏེ་ལོ་བའི་རྣམ་ཐར་བཞིན་ཡིན་པ་དེས་ན།
དམ་ཚིག་བསྲུང་དུ་མེད་པའི་ཆོས་ཉིད་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ང་དང་
ཡུན་རིང་དུ་འཕྲད་པའི་སྐལ་བ་མེད་པས་ཐག་རིང་ཞིང་། ཡང་དག་པའི་དོན་ལས་
ཉམས་པར་འགྱུར་བའི་སྐྱོན་དང་བཅས་པར་གསུངས་སོ། །བཞི་བ་ནང་བ་གཉིས་
ཀྱི་བསྲུང་མཚམས་ཅན་དགག་པ་ལ་གཉིས་ཏེ། མདོར་བསྟན་པ་དང་། རྒྱས་པར་
བཤད་པའོ། །དང་པོ་ནི། ཀྱེ་ཞེས་སེམས་དཔའ་རྡོ་རྗེ་ལ་སོགས་པའི་འཁོར་རྣམས་
ལ་འབོད་པའི་ཚིག་དང་བཅས་པས་སྟོན་པ་ཆོས་ཀྱི་སྐུ་ཡིས་རང་གི་འཁོར་ལ་དམ་ཚིག་
གི་རྣམ་གྲངས་ལུང་བསྟན་པ་ནི། རང་གི་སྒོ་གསུམ་རྒྱལ་བའི་སྐུ་གསུང་ཐུགས་རྡོ་རྗེ་
གསང་བ་གསུམ་གྱི་ངོ་བོར་དབྱེར་མེད་དུ་བསྒྲུབ་པར་བྱེད་པ་མ་ཧ་དང་ཨ་ནུ་གཉིས་
ཀྱི་དམ་ཚིག་ནི་མདོར་བསྡུ་ན་རྩ་བ་སྐུ་གསུང་ཐུགས་ཀྱི་དམ་ཚིག་གསུམ་དང་། ཡན་
ལག་གི་དམ་ཚིག་ལྔ་ལྔ་ཉི་ཤུ་རྩ་ལྔ་རྣམས་ཏེ། ཞེས་ནང་བ་གཉིས་ཀྱི་དམ་ཚིག་སྤྱིར་
བསྟན་པའོ། །གཉིས་པ་རྒྱས་པར་བཤད་པ་ལ་གཉིས་ཏེ། རྩ་བ་དང་། ཡན་ལག་གི་
དམ་ཚིག་གོ །
དང་པོ་ལ་གཉིས་ཏེ། ལུང་དགོད་པ་དང་། དེ་ཉིད་དགག་པའོ། །དང་པོ་ནི། དེ་ལ་
སྔགས་ནང་བ་གཉིས་ཀྱི་དམ་ཚིག་ལ་སྤྱི་དང་། ཁྱད་པར་ལྷག་པའི་དམ་ཚིག་གསུམ་
- 111 -



ལེའུ་ཞེ་དྲུག་པ།
ལས། དང་པོ་ནི་ཕྱི་རྒྱུད་མན་ཆད་ཀྱིས་ཐུན་མོང་གི་བསྲུང་བྱ་རྣམས་ཡིན་ལ། ཁྱད་
པར་གྱི་དམ་ཚིག་ལ་རྩ་བ་དང་ཡན་ལག་གི་དམ་ཚིག་གཉིས་ལས། དང་པོ་རྩ་བ་ཡི་
དམ་ཚིག་གསུམ་ནི་སྐུ་གསུང་ཐུགས་ཀྱི་དམ་ཚིག་གསུམ་དུ་འདུས་སྟེ། ཡང་འབྱེད་
ལས། རྣལ་འབྱོར་ཆེན་པོའི་བསྲུང་མཚམས་ནི། རྩ་བའི་དམ་ཚིག་གསུམ་པོ་དང་།
ཡན་ལག་ཉི་ཤུ་རྩ་ལྔ་བསྲུང་། ཞེས་གསུངས་པ་ལྟར་ལུས་ལྷ་སྐུར་གསལ་བ་སྐུ་ཡི་དམ་
ཚིག ངག་སྙིང་པོ་བཟླ་བ་གསུང་གི་དམ་ཚིག ཡིད་ཏིང་ངེ་འཛིན་ལ་གནས་པ་ཐུགས་
ཀྱི་དམ་ཚིག་གསུམ་སྟེ་རྣམ་པ་གསུམ་ཡིན། དེ་ལས་བྱེ་བྲག་མ་ཧཱ་ཡོ་ག་ལྟར་ན་རྒྱུ་
འཕྲུལ་ལས་རྩ་བའི་དམ་ཚིག་ལྔར་གསུངས་པ་ཡང་བླ་མ་དང་མཆེད་ལ་གུས་པ་སྐུ།
སྔགས་རྒྱ་རྒྱུན་མི་བཅད་པ་གསུང་། བླ་མེད་མི་སྤོང་བ་དང་གསང་བ་བསྲུང་བ་ཐུགས་
ཀྱི་དམ་ཚིག་གམ་ཡང་ན་ཀུན་མཁྱེན་ཆེན་པོས། བླ་མ་མི་སྤོང་བ་ལ་ཡང་ལུས་ཀྱིས་
བཀུར། ངག་གི་བསྟོད། སེམས་ཀྱིས་གུས་པར་བྱ་བ་གསུམ་ཡོད་པ་བཞིན་དུ་གཞན་
རྣམས་ལ་ཡང་སྐུ་གསུང་ཐུགས་ཀྱི་ཆ་ཡོད་པར་གསུངས་པ་གང་ལྟར་ཡང་སྐུ་གསུང་
ཐུགས་ཀྱི་དམ་ཚིག་གསུམ་དུ་འདུས་ལ། ཨ་ནུ་ཡོ་ག་ལ་ཕར་དབྱེ་ན། གལ་མདོ་ངེས་
པའི་དམ་ཚིག་བཞི། ཐུན་མོང་གི་ཉེར་བརྒྱད། ལྷག་པའི་བཞི། བརྟུལ་ཞུགས་ཀྱི་ཉེར་
གསུམ། སྒྲུབ་པའི་ཉི་ཤུ། སྤྱོད་ལམ་རྒྱུན་གྱི་བཞི། བདུད་ལྔ་སྤང་བ། དགྲ་བཞི་
གཞོམ་པ། རང་བཞིན་ལྟ་བའི་དམ་ཚིག་སྟེ་རྣམ་གྲངས་དགུར་གསུངས་ཀྱང་། འདིར་
ཐུན་མོང་གི་དམ་ཚིག་ཉེར་བརྒྱད་དུ་བསྡུས་པས་རྩ་བའི་དམ་ཚིག་ནི་མ་ཧཱ་ཡོ་ག་དང་
ལྷན་དུ་སྐུ་གསུང་ཐུགས་རྡོ་རྗེའི་དམ་ཚིག་གསུམ་པོ་དེ་ཉིད་དུ་བསྟན་ཏོ། །ལྷག་པའི་
དམ་ཚིག་ནི་རྟོགས་པའི་དོན་ལ་རྒྱུན་ཏུ་གནས་པ་ལ་གསུངས་ཏེ། དམ་ཚིག་གི་ཀློང་
ལས་ལྷག་པའི་དོན་ལ་རྒྱུན་ཏུ་གནས། ཞེས་དང་། གཞན་ཡང་གཅན་གཟན་རྒྱལ་
པོའི་ཁྲི་མི་བཤིགས་པ་ལ་སོགས་པ་ཉི་ཤུ་གསུངས་པ་རྣམས་སོ། །གཉིས་པ་ནི། དེ་
ལྟ་བུའི་ནང་རྒྱུད་འོག་མ་གཉིས་ཀྱི་རྩ་བའི་དམ་ཚིག་དེ་ཡང་བྱར་མེད་རྫོགས་པ་ཆེན་
- 12 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པོའི་དོན་ལས་གཞན་དུ་གྱུར་བ་ཡིན་ཏེ། འདི་ལྟར་སྐུ་ཡི་དམ་ཚིག་ཏུ་ལུས་ནི་ཡི་དམ་
ལྷ་ཡི་སྐུར་བསྒོམས་པར་བྱས་པས་ལུས་ཀྱང་ཞེན་འཛིན་གྱི་རྟོག་པས་འཆིང་བར་འགྱུར་
བ་དང་། ངག་གིས་ནི་འཛབ་བཟླ་བ་དང་ཏིང་ངེ་འཛིན་གསལ་འདེབས་ཀྱི་ཚིག་བརྗོད་
པས་སྨྲ་བརྗོད་ཀྱི་སྤྲོས་པ་ཉེ་བར་ཞི་བ་མིན་པ་དང་། ཡིད་ཀྱི་སྒོ་ནས་ལྷའི་ཏིང་ངེ་
འཛིན་དང་འོད་ཟེར་འཕྲོ་འདུས་དོན་གཉིས་བསྒྲུབ་པའི་དམིགས་པ་ལ་སོགས་པ་རྣམ་
རྟོག་གི་མཚན་མ་ཉེ་བར་བཟུང་ནས་ནི་རྩོལ་སྒྲུབ་ཀྱི་ལམ་ལ་གནས་པའི་ཕྱིར་ན། དམ་
ཚིག་ཐམས་ཅད་ཀྱི་རྩ་བ་བླང་དོར་གང་ལའང་རྣམ་པར་མི་རྟོག་པས་བསྲུང་དུ་མེད་
པའི་དམ་ཚིག་ཡེ་བསྲུང་ཆེན་པོའི་གདེང་དང་ལྡན་པའི་བྱར་མེད་གུ་ཡངས་ཀྱི་བདེ་བ་
དང་བྲལ་ནས་མི་ཐོབ་པར་གསུངས་སོ། །གཉིས་པ་ཡན་ལག་གི་དམ་ཚིག་ལ་གཉིས་
ཏེ། བསྟན་པ་དང་། བཤད་པའོ། །
དང་པོ་ནི། གོང་དུ་བཤད་པའི་རྩ་བའི་དམ་ཚིག་དེ་དག་བསྲུང་པའི་ཐབས་སམ་གྲོགས་
སུ་འགྱུར་བའི་ཡན་ལག་གི་དམ་ཚིག་རྣམ་པ་ལྔ་ལྔར་དབྱེ་བས་ཉེར་ལྔར་བཞག་པ་ནི་
འདི་ལྟ་སྟེ་ཞེས་པའོ། །གཉིས་པ་ལ་ལྔ་སྟེ། ལུང་བརྗོད་དེ་དགག་པས་ཤེས་པར་བྱ་
བ་དང་། འདོད་པ་དགོད་དེ་དགག་པས་སྤྱད་པར་བྱ་བ་དང་། ཁས་བླང་བརྗོད་དེ་
དགག་པས་དང་དུ་བླང་བ་དང་། འདོད་པ་བརྗོད་དེ་དགག་པས་མི་སྤང་བ་དང་། རྣམ་
གྲངས་བཤད་དེ་དགག་པས་བསྒྲུབ་པར་བྱ་བའི་དམ་ཚིག་རྣམ་པ་ལྔ་བསྟན་པའོ། །
དང་པོ་ནི། དེ་ལ་དང་པོར་ཤེས་རབ་ཟབ་མོས་ལྷའི་རང་བཞིན་དུ་ཤེས་པར་བྱ་བའི་
དམ་ཚིག་རྣམ་པ་ལྔ་ནི། གཟུགས་སོགས་ཕུང་པོ་ལྔ་དང་ས་སོགས་འབྱུང་བ་རྣམ་པ་
ལྔ་དང་མིག་རྣ་ལ་སོགས་པའི་རྣམ་ཤེས་ལྔ་དང་དེ་དག་གི་རྟེན་དབང་པོ་ལྔ་དང་གཟུགས་
སྒྲ་ལ་སོགས་པའི་ཡུལ་ལྔ་དང་ལ་སོགས་པའི་ཁུང་ནས་ཁ་དོག་རྣམ་པ་ལྔ་པོ་རྣམས་
ནི་ཡེ་ནས་རིགས་ལྔ་ཡེ་ཤེས་ལྔའི་ངོ་བོ་ཡིན་པས་ལྷ་དང་དཀྱིལ་འཁོར་གྱི་རང་བཞིན་
དུ་ཤེས་པར་བྱའོ་ཞེས་ནང་རྒྱུད་འོག་མ་གཉིས་ཀྱིས་འདོད་ཀྱང་། དོན་ལ་ཐམས་ཅད་
• 113 -



ལེའུ་ཞེ་དྲུག་པ།
རིག་པ་བྱང་ཆུབ་ཀྱི་སེམས་གཅིག་གི་རང་བཞིན་ཡིན་པས་ཤེས་བྱ་དང་ཤེས་བྱེད་ཐ་
དད་དུ་མེད་པ་ཡི་གནས་ལུགས་ཟབ་མོ་ནི་ལམ་དེས་ཀྱང་མ་མཐོང་བར་གསུངས་
པའོ། །གཉིས་པ་ནི། ཐབས་མཁས་ཟབ་མོས་སྤྱད་པར་བྱ་བའི་དམ་ཚིག་རྣམ་པ་ལྔ་
ནི་ཏ་ན་སྒྲོལ་བ་དང་ག་ན་སྦྱོར་བ་དང་གཞན་ནོར་མ་བྱིན་པར་བླང་བ་དང་མི་ཚངས་
སྤྱོད་དང་རྫུན་དུ་སྨྲ་བ་དང་རྣམས་པ་ལྔ་བོ་ནི་ཐབས་ལ་མཁས་པས་སྤྱོད་པར་བྱེད་
པའོ། །ཞེས་འདོད་པ་བཀོད་པ་སྟེ། འདིར་དམ་ཚིག་གི་ཀློང་ལས། ཏན་གན་མ་བྱིན་
ལེན་དང་རྫུན། །བརླང་ཚིག་དོན་འགྱུར་གཞུང་བཞིན་སྤྱད། །ཅེས་པ་ལྟར་ཚིག་རྩུབ་
སྨྲ་བའམ་གཞུང་ཁ་ཅིག་ལས་ངག་འཁྱལ་སྨྲ་བར་གསུངས་པ་གང་རུང་ལས་འདིར་མི་
ཚངས་སྤྱོད་ཅེས་གསུངས་པ་ཡི་གེ་ནོར་བ་འདྲ་ཡང་དཔྱད་པར་བྱའོ། །
དེ་ཉིད་དགག་པ་ནི་ནང་རྒྱུད་འོག་མ་གཉིས་ཀྱིས་སྤྱད་བྱ་ལྔ་པོ་དེ་ཉིད་གལ་ཏེ་གཞུང་
བཞིན་མ་སྤྱད་ན་དམ་ཚིག་ཉམས་པར་མཐོང་ནས་བླང་དོར་རྩོལ་སྒྲུབ་ཀྱི་རྟོག་པ་དང་
བཅས་ནས་སྤྱོད་པ་དེ་ཡང་མི་རྟོག་མཉམ་པ་ཉིད་ཀྱི་རང་བཞིན་དང་བྲལ་བ་ཡིན་པས་
ན་གནས་ལུགས་ཇི་བཞིན་པའི་དོན་དང་མི་མཐུན་པར་གསུངས་པའོ། །གསུམ་པ་ནི།
གྲུབ་པ་བཞི་དང་ཡིན་པ་གསུམ་གྱི་རང་བཞིན་དུ་མི་སྤང་དང་དུ་བླང་བའི་དམ་ཚིག་
རྣམ་པ་ལྔ་ནི། དྲི་ཆེན་བུའི་རིགས་ཆོས་དབྱིངས་ཡེ་ཤེས། དྲི་ཆུ་ལས་ཀྱི་རིགས་བྱ་
གྲུབ་ཡེ་ཤེས། ལ་སོགས་པའི་ཁུངས་ནས་མང་ས་རིན་པོ་ཆེས་རིགས་མཉམ་ཉིད་ཡེ་
ཤེས། རཀྟ་པདྨའི་རིགས་སོར་རྟོག་ཡེ་ཤེས། བྱང་སེམས་དཀར་པོ་རྡོ་རྗེའི་རིགས་མེ་
ལོང་ཡེ་ཤེས་ཏེ་དམ་རྫས་རྣམ་པ་ལྔས་རྒྱལ་བའི་སྐུ་རིགས་རྣམ་པ་ལྔ་དང་ཡེ་ཤེས་རྣམ་
པ་ལྔ་ཡང་བདུད་རྩི་རྣམ་པ་ལྔ་བོ་འདི་ལས་འགྲུབ་པར་འགྱུར་རོ་ཟེར་ནས། དཔའ་
བོ་རིགས་ལྔའི་ས་བོན་ཡི་གེ་འབྲུ་ལྔས་འཕྲོ་འདུ་བྱས་པས་བྱིན་གྱིས་བརླབས་ནས་ནི།
རྒྱལ་བའི་སྐུ་ལྔ་ཡི་རང་བཞིན་དུ་དང་དུ་ལེན་པར་བྱེད་པའོ་ཞེས་ཁས་བླང་བརྗོད་དེ།
དེ་ལྟར་བདུད་རྩི་ལྔ་བོ་དང་དུ་མ་བླང་ན་སྐུ་ལྔ་ཡེ་ཤེས་ལྔ་མི་འགྲུབ་པར་བལྟས་ཏེ་བླང་
- 114 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོར་རེ་དོགས་ཀྱི་རྟོག་པ་དང་བཅས་པ་ཡིན་པས། བླང་དོར་གཉིས་དང་བྲལ་བའི་
ཆོས་ཉིད་རྟོག་པའི་ཡུལ་ལས་འདས་པ་དེ་མ་གྲུབ་པས་མ་བཅོས་རྣལ་མའི་དོན་དང་
འགལ་བར་བསྟན་པའོ། །
བཞི་བ་ནི། ཡེ་ནས་ཡེ་ཤེས་ལྔའི་རང་བཞིན་ཡིན་པས་མི་སྤོང་པ་ཡི་དམ་ཚིག་རྣམ་
པ་ལྔ་ནི། འདོད་ཆགས་དང་ཞེ་སྡང་དང་གཏི་མུག་ལ་སོགས་པའི་དུག་ལྔ་བོ་འདི།
གསང་བ་རྡོ་རྗེའི་ཐེག་པའི་མི་སྤང་བའི་དམ་ཚིག་ཆེན་པོ་རུ་ཉོན་མོངས་པ་ལྔ་བོ་དེ་
རང་མཚན་པ་ལས་གཞན་དུ་བསྒྱུར་བའི་ངོ་བོ་ཡེ་ཤེས་རྣམ་པ་ལྔར་བལྟས་ནས་དུག་
ལྔ་མི་སྤོང་བར་ཡེ་ཤེས་རྣམ་པ་ལྔ་ཡི་ངོ་བོར་དང་དུ་ལེན་པར་བྱེད་དོ་ཞེས་པ་ནི་འདོད་
པ་བརྗོད་པ་ཡིན་ལ། དེ་ཉིད་དགག་པ་ནི་དེ་ལྟར་མི་སྤོང་བའི་དམ་ཚིག་རྣམ་པ་ལྔ་
བསྲུང་བ་དེ་ཡང་ནི། ཉོན་མོངས་ཡེ་ཤེས་ཀྱི་ངོ་བོར་བླང་བ་དང་རང་མཚན་པ་དོར་
བར་བྱེད་པས་གཟུང་འཛིན་རྣམ་རྟོག་གི་མཐའ་ལ་གནས་པ་ལས། རྫོགས་པ་ཆེན་
པོའི་སྐབས་ནས་གང་ཤར་ཐམས་ཅད་ཡེ་ཤེས་ཉག་གཅིག་གི་རོལ་བར་རྟོགས་པས་
བླང་དོར་གྱི་རྣམ་རྟོག་གང་ཡང་མེད་པའི་བདེ་བ་ཆེན་པོའི་ཡེ་ཤེས་ཇི་བཞིན་པ་ནི་དེས་
ཀྱང་མ་གྲུབ་པས་ན་ངེས་པའི་ལུང་མཐར་ཐུག་པ་ནི་མ་ཡིན་པར་བསྟན་ཏོ། །
ལྔ་པ་ནི། རྟོགས་གོམས་ཁྱད་པར་ཅན་གྱིས་བསྒྲུབ་པའི་སྒོ་ནས་འབྲས་བུ་རིགས་ལྔ་ཡེ་
ཤེས་ལྔའི་རང་བཞིན་དུ་གྲུབ་པར་བྱ་བའི་དམ་ཚིག་རྣམ་པ་ལྔ་ནི། ཕུང་པོ་ལྔ་རིགས་
ཀྱི་ལབ་ལྔ་དང་འབྱུང་བ་ཡུམ་རྣམས་དང་རྣམ་ཤེས་དང་དབང་ཡུལ་ལ་སོགས་པ་རྣམས་
ཀྱང་སངས་རྒྱས་རིགས་ལྔའི་དཀྱིལ་འཁོར་དུ་གྲུབ་པར་བྱེད་པ་ལ། སྒྱུ་འཕྲུལ་ལས།
ཆོ་ག་ལྔ་ནི་རྫོགས་བྱས་ཤིང་། །ཡོ་བྱད་ལྔ་ནི་རྫོགས་པར་ལྡན། །སྔགས་ཀྱི་ཡན་ལག་
ལྔར་རྫོགས་པས། །མ་ཉམས་འཇུག་ལ་རབ་བརྩོན་ན། །ཞག་ནི་སུམ་ཅུ་ཕྲག་དྲུག་
གམ། །བཅུ་གཉིས་བཅུ་བཞི་བཅུ་དྲུག་གིས། །དབང་བསྒྱུར་རིགས་ཀྱི་དམ་པ་འགྲུབ། །
ཅེས་གསུངས་པ་ལྟར་ཏིང་ངེ་འཛིན་རྣམ་པ་གསུམ་དང་ཆོ་གྲྭ་ཡི་ཡན་ལག་ལྔ་སོགས་
་
， ་་་
་
，， ,
• 115 -
.



ལེའུ་ཞེ་དྲུག་པ།
རྫོགས་པར་བྱེད་པའི་སྒོ་ནས་ནི། རྒྱལ་བའི་དཀྱིལ་འཁོར་ཐམས་ཅད་ཀྱི་ཁུབ་བྱེད་
དུ་གྱུར་པ་རིགས་ལྔའི་དཀྱིལ་འཁོར་ཉིད་དུ་གྲུབ་པར་བྱེད་པའོ་ཞེས་རྣམ་གྲངས་བཤད་
དེ༑ དེ་ལྟར་བསྒྲུབ་པར་འདོད་པ་དེ་ཡང་ཏིང་ངེ་འཛིན་གསུམ་དང་ཆོ་ག་ལྔ་ལ་སོགས་
པ་ཡིས་རང་གི་སེམས་ཉིད་རྩོལ་སྒྲུབ་ཀྱིས་གཡེངས་པར་བྱེད་པས་ན། བླང་དོར་རྩོལ་
སྒྲུབ་ཀྱི་ཡུལ། གང་དུའང་རྣམ་པར་མི་རྟོག་ཅིང་། སྐུ་དང་ཡེ་ཤེས་ཐམས་ཅད་མ་བཙལ་
ལྷུན་གྱིས་གྲུབ་པའི་དོན་དང་འགལ་བ་ཡིན་པས་སྙིང་པོ་མེད་པ་སྟེ། དེ་ཡང་སེམས་
རྣམ་རྟོག་གི་འདུ་འཕྲོ་ལ་བརྟེན་ནས་བསྐྱེད་ཅིང་བསྒོམ་པའི་ལྷ་སྐུ་ནི་མི་རྟོག་བེམ་པོའི་
རང་བཞིན་ནམ་མཁའི་འཇའ་ཚོན་དང་འདྲ་བར་རྐྱེན་ལས་སྐྱེས་ཤིང་འཇིག་པའི་རང་
བཞིན་ཅན་དུ་གནས་པ་དང་། ངག་གིས་ཆོ་ག་ཡི་ཚིག་དང་བཟླས་བརྗོད་ཀྱི་འཇབ་
བསྒྲུངས་པ་རྣམས་ཀྱང་རྣམ་རྟོག་ལས་རླུང་གི་གཡོ་བ་དང་བཅས་པས་རྩི་སྐྱ་རླུང་གིས་
བརྡབས་པ་དང་འདྲ་བར་སྙིང་པོ་མེད་པ་དེ་བས་ན། ལུས་ངག་ཡིད་ཀྱི་རྩོལ་བསྒྲུབ་
ཀྱི་སྤྱོད་པས་ཡེ་ནས་མ་བཙལ་ལྷུན་གྱིས་གྲུབ་པའི་གནས་ལུགས་ཇི་བཞིན་པ་འགྲུབ་
པར་མི་འགྱུར་ཏེ། འདི་ལྟར་ཡི་ནས་ལྷུན་གྱིས་གྲུབ་པ་ཡིན་ན་རྩོལ་བས་བསྒྲུབ་མི་
དགོས་ལ། གལ་ཏེ་གཞི་ལ་གྲུབ་པ་མེད་པར་གྱུར་ན་འབད་རྩོལ་གྱིས་བསྒྲུབ་པས་
ཤིན་ཏུ་གྲུབ་པ་མེད་དེ་སྨིག་རྒྱུ་ལ་ཆུ་རུ་འདུ་ཤེས་ནས་བསྙེགས་པ་དང་མཚུངས་པ་
ཉིད་དེ། གཏིང་རྫོགས་ལས། གནས་འགྱུར་ལྷ་བསྒོམ་གྲོལ་འདོད་ཀུན་བརྟགས་ཏེ། །
མེད་ལས་ཡོད་ཚོལ་སྨིག་རྒྱུ་བསྙེགས་པ་འདྲ། །ཞེས་གསུངས་པ་བཞིན་ནོ། །གསུམ་
པ་ཨ་ཏི་ཡོ་ག་ལྷུན་གྱིས་གྲུབ་པའི་དགོས་པ་བསྟན་པ་ལ་ལྔ་སྟེ། ངོ་བོ་མཚན་མ་མེད་
པས་བསྲུང་མཚམས་ལས་འདས་པ་དང་། མིང་གི་ངེས་ཚིག་བཤད་པ་དང་། ལས་
ཀྱི་ཕན་གནོད་མེད་པ་དང་། རྩོལ་སྒྲུབ་རྒྱུ་འབྲས་ཀྱིས་མི་འགྲུབ་པར་བསྟན་པ་དང་
བདེན་པ་གཉིས་ཀྱིས་ཡུལ་ལས་འདས་པའོ། །དང་པོ་ནི། དེ་ལྟར་ཐེག་པ་འོག་མའི་
བསྲུང་མཚམས་ཅན་གྱི་དམ་ཚིག་ཐམས་ཅད་དགག་པར་བྱེད་ན། འོ་ན་ཀུན་བྱེད་ཉིད་
- 116 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་དམ་ཚིག་ཇི་ལྟར་ཡིན་སྙམ་ན། འདི་ལྟར་ཀུན་བྱེད་ང་ནི་ཡེ་ནས་རྣམ་རྟོག་མཚན་
མའི་སྤྱོད་ཡུལ་ཀུན་ལས་འདས་པ་ཡིན་པའི་ཕྱིར་ན། དེ་ལ་བསྲུང་བར་བྱ་བའི་དམ་
ཚིག་གང་ཡང་མེད་པས་བསྲུང་བྱ་ལས་འདས་པ་དང་། རྒྱུ་རྐྱེན་གང་ཡང་མེད་པ་རང་
བྱུང་འདུས་མ་བྱས་པའི་བདག་ཉིད་ཡིན་པས་རྩོལ་ཞིང་བསྒྲུབ་པ་ལ་ལྟོས་མི་དགོས་
ལ༑ མཛད་སྤྱོད་ཐམས་ཅད་ཡེ་ནས་ལྷུན་གྱིས་གྲུབ་པ་ཡིན་པས་ཏན་གན་ལ་སོགས་
པ་སྤྱད་བྱ་ལྔ་ལྟ་བུ་སྤྱད་པར་བྱ་མི་དགོས་པ་དང་། ཕུང་པོ་ལྔ་དང་འབྱུང་ཡུལ་ལ་སོགས་
པ་ཐམས་ཅད་ཡེ་ནས་ཡེ་ཤེས་ཡིན་པས་གསར་དུ་ཤེས་པར་བྱ་མི་དགོས་ཏེ། ཡེ་ཤེས་
ཡིན་ན་འདུས་མ་བྱས་ཡིན་དགོས་ལ། དེ་ཡིན་ན་གསར་དུ་ཤེས་ཤིང་བོག་དབྱུང་དུ་
མེད་པའི་ཕྱིར་རོ། ། །
བདུད་རྩི་ལྔ་ལ་སོགས་པ་ཡང་རང་བྱུང་འདུས་མ་བྱས་པ་ཡིན་ཏེ། ཅིའི་ཕྱིར་ན་རིགས་
ལྔ་ཡེ་ཤེས་ལྔའི་རང་བཞིན་ཡིན་པར་འདོད་ན་དེ་རྣམས་ནི་རང་བྱུང་འདུས་མ་བྱས་པ་
ཡིན་པས་སོ། དེ་ལྟར་ན་དཔའ་བོ་འབྲུ་ལྔའི་འཕྲོ་འདུ་ལ་བརྟེན་ནས་བྱིན་གྱིས་བརླབས་
པ་སོགས་ཀྱི་རྒྱུ་དང་རྐྱེན་ལ་ལྟོས་མི་དགོས་ཤིང་དང་དུ་བླང་བ་དང་དོར་བའི་རྩོལ་བ་
ཡང་མི་དགོས་ཏེ། དེ་ཉིད་ལས། ཆོས་སྐུ་མི་གཡོ་ཐུགས་ཀྱི་དམ་ཚིག་སྟེ། །བླང་དོར་
མེད་པར་སྤྱོད་པ་དམ་ཚིག་ཆེན་པོ་ཡིན། །ཞེས་པ་ལྟར་རོ། །རིག་པ་བྱང་ཆུབ་ཀྱི་སེམས་
གཅིག་གི་རྩལ་སྣང་ཡིན་ཕྱིར་ཉོན་མོངས་པ་དང་ཡེ་ཤེས་ལ་བཟང་ངན་གྱི་དབྱེ་བ་ཡེ་
ནས་མེད་པས་ཉོན་མོངས་པ་རྣམས་ཡེ་ཤེས་ཀྱི་རང་བཞིན་དུ་བལྟས་ཏེ་དང་དུ་བླང་
བར་བྱ་བ་དང་ཉོན་མོངས་རང་མཚན་པ་ལ་སྐྱོན་དུ་བལྟས་ཏེ་དོར་བར་བྱ་བ་གང་ཡང་
མིདགོས་སོ། །དེས་ན་ཀློང་ཆེན་རབ་འབྱམས་ཀྱི་རྒྱུད་ལས། སྔོན་གྱི་སངས་རྒྱས་
རྣམས་ཀྱིས་ཀྱང་། །སྤང་བླང་མེད་པའི་དོན་མཐོང་ནས། །ཉོན་མོངས་བྱང་ཆུབ་བློང་
དོར་མེད། །ཉོན་མོངས་རང་བཞིན་གང་ཡིན་པ། །གཞི་རྩ་མེད་ལས་བྱུང་བའི་ཕྱིར། །
རང་བྱུང་ཡེ་ཤེས་རང་ཤར་བས། །དེ་ཡང་གཉེན་པོ་མེད་པ་ཡིན། །ཅེས་གསུངས་པ་
- 117-



ལེའུ་ཞེ་དྲུག་པ།
ལྟར་ཉོན་མོངས་པ་ལ་སོགས་པ་ཆེད་དུ་བླང་བ་དང་དོར་བར་བྱ་བ་གཉིས་ཀ་མེད་པར་
བསྟན་ཏོ། །
གཉིས་པ་ནི། དེ་ལྟ་བུའི་རྫོགས་པ་ཆེད་པོའི་བསྲུང་དུ་མེད་པའི་དམ་ཚིག་གི་ངེས་
ཚིག་ནི། ཐེག་པ་འོག་མ་པ་ལྟར་བསྲུང་བྱའི་དངོས་པོ་གང་ཡང་གྲུབ་པ་མེད་པར་རྟོགས་
པས་བླང་དོར་རྩོལ་སྒྲུབ་ཀྱི་སྒོ་ནས་ཅི་ཡང་མི་བསྲུང་བས་ན་མེད་པའི་དམ་ཚིག་ཞེས་
སུ་བཤད་པ་དང་། སྤང་བླང་རེ་དོགས་ཀྱི་འཆིང་བ་ལས་གྲོལ་ཏེ་དངོས་སུ་བླང་དོར་
ཙ་ཡང་མི་སྤྱོད་ཀྱང་། ཡེ་ཤེས་ཀྱི་རོལ་བ་མ་འགགས་པར་གང་ཤར་ཆོས་ཉིད་ཀྱི་
རོལ་བར་སྤྱོད་པས་སྒོ་གསུམ་བག་ཡངས་པས་ན་དེ་ལ་ཕྱལ་བ་ཞེས་སུ་བཏགས་པ་
ཡིན་ལ། བྱང་ཆུབ་སེམས་ཀྱི་དབྱིངས་སུ་ཆོས་ཐམས་ཅད་ཀུན་བཟང་ངན་དང་བླང་
དོར་མེད་པར་གཅིག་ཏུ་གནས་པ་ཡིན་ཞིང་། དེ་ལ་བསྲུང་བྱ་སྲུང་བྱེད་ཅི་ཡང་མེད་
པར་ཇི་ལྟར་བྱས་ཀྱང་བྱང་ཆུབ་སེམས་ཀྱི་རང་བཞིན་ལས་འདའ་བ་མེད་པས་ན་གཅིག་
པུར་བཏགས་པ་ཡིན་ཞིང་། ཇི་ལྟར་སྣང་བའི་འཁོར་འདས་ཀྱི་ཆོས་རྣམས་ཐམས་
ཅུད་ཀུན་མི་བསླུ་བའི་རང་བཞིན་ཡིན་པས་ཡིད་ཆེས་བའི་གནས་སུ་གྱུར་པ་སྙིང་པོ་
བྱང་ཆུབ་ཀྱི་སེམས་སུ་རྫོགས་པའི་ཕྱིར་ན་དམ་ཚིག་འདའ་བ་མེད་པ་ཡེ་བསྲུང་ཆེན་
པོའི་ངོ་བོར་གནས་པ་སྟེ། དེས་ན་མ་བཙལ་ལྷུན་གྱིས་རྫོགས་པ་ཡི་དམ་ཚིག་ཞེས་
སུ་ང་ཡིས་བཤད་དོ་ཞེས་པ་སྟེ། ཀུན་གསལ་ལས། དམ་ཚིག་དབང་ལས་སྐྱེ་བས་ན། །
མ་བསྐུར་བ་ཡི་དབང་ཆེན་ལ། །བསྲུང་དུ་མེད་པའི་དམ་ཚིག་བཞི། །མ་ཉམས་ཡེ་
བསྲུང་གདེང་དང་ལྡན། །ང་ཡི་དམ་ཚིག་གསང་བ་ནི། །རང་རིག་ཡེ་ཤེས་ཆེན་པོ་ལ། །
བསྲུང་བྱ་སྲུང་བྱེད་གཉིས་མེད་པས། །ཉམས་དང་མ་ཉམས་གཉིས་སུ་མེད། །ཐེག་
བརྒྱད་བཅོས་མའི་དམ་ཚིག་གྲངས། །མི་བསྲུང་བས་ན་མེད་ཅེས་བྱ། །འོག་མའི་དམ་
ཚིག་ལས་གྲོལ་ཅིང་། །རང་གི་སྒོ་གསུམ་ཡངས་པས་ན། །ཕྱལ་བ་ཞེས་སུ་བཏགས་
པ་ཡིན། །བསྲུང་དུ་མེད་པའི་དམ་ཚིག་ལ། །འདའ་མི་སྲིད་པའི་བསྲུང་ཐབས་ནི། །
• 118-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་རིག་ཡེ་ཤེས་གཅིག་པུ་བས། །གཅིག་པུ་ཞེས་སུ་བསྟན་པ་ཡིན། །བྱ་བཙལ་མེད་
པར་ཡེ་བསྲུངས་བས། །ལྷུན་གྲུབ་ཞེས་སུ་བཏགས་པ་ཡིན། །ཞེས་གསུངས་པ་ལྟར་
རོ༑ ༑
གསུམ་པ་ནི། འོ་ན་དམ་ཚིག་མ་བསྲུང་ན་ཕྱི་མར་ངན་སོང་དུ་ལྟུང་ནས་ཚ་གྲང་བཀྲེས་
སྐོམ་ལ་སོགས་པའི་སྡུག་བསྔལ་བཟོད་ཐབས་མེད་པ་བསྐལ་པའི་བར་དུ་མྱོང་དགོས་
ན་དེ་ལ་མི་འཇིགས་སམ་ཞེ་ན། འདི་ལྟར་རྫོགས་པ་ཆེན་པོའི་ལམ་དུ་དམ་ཚིག་བསྲུང་
དུ་མེད་པར་གསུངས་པ་དེ་ཡེ་བསྲུང་ཆེན་པོའི་རང་བཞིན་ཡིན་པས་ཉམས་པའང་མེད་
མོད། །གལ་ཏེ་ཡོད་དུ་ཆུག་ཀྱང་ངན་སོང་གི་སྡུག་བསྔལ་ཚ་གྲང་དང་བཀྲེས་སྐོམ་
བླུན་ལྐུགས་ལ་སོགས་པ་ཐམས་ཅད་རང་གི་བློ་རྣམ་པར་རྟོག་པོས་བཏགས་པ་ཙམ་
ལས་དོན་ལ་ཆོས་ཉིད་བྱང་ཆུབ་སེམས་ཀྱི་རང་བཞིན་ལས་གཞན་དུ་མེད་པས་དེ་ལ་
འཇིགས་པའི་ཡུལ་གང་ཡང་མེད་ཏེ། ཇི་སྐད་དུ། ཡང་དག་ཤེས་པའི་རང་རིག་བློ་
མེད་ན། །བདེ་གཤེགས་ཞིང་ཡང་ངན་སོང་གནས་སུ་མཐོང་། །ཐེག་མཆོག་མཉམ་
པའི་དོན་ཉིད་རྟོགས་པ་ན། །ངན་སོང་གནས་ཀྱང་འོག་མིན་དགའ་ལྡན་གནས། །
ཞེས་དང་། ཡང་ཏི་ཉི་ཟླའི་སྙིང་པོ་ལས། དམྱལ་བའི་གནས་མེད་ཀ་དག་ཀློང་། །དངོས་
ལ་དམྱལ་བའི་རྒྱུ་མེད་པས། །དམྱལ་བ་མེ་ལྕེའི་འཕྲེང་བ་ཡང་། །བྱང་ཆུབ་སེམས་
ཀྱི་ཞིང་ཁམས་ཡིན། །ཞེས་གསུངས་པ་ལྟ་བུ་ཡིན་ལ། དེས་ན་ཚུལ་དེ་ལྟར་མ་རྟོགས་
པར་རྒྱལ་བ་སྐུ་གསུམ་གྱི་སྟོན་པ་རྣམས་ཀྱིས་རང་རང་གི་འཁོར་རྣམས་ངན་སོང་གི་
སྡུག་བསྔལ་ལ་སྔངས་ཞིང་སྐྲགས་པ་རྣམས་ལ། དེ་ལས་བྲོས་པའི་ཕྱིར་དུ་ལམ་བསྒྲུབ་
པའི་ཆོ་གའམ་ཐབས་བསྟན་པ་ངེས་ཐོབ་ཀྱི་ཐེག་པ་དྲུག་ལ་བརྟེན་ནས་འཁོར་བའི་
སྡུག་བསྔལ་ལས་གྲོལ་བའི་འབྲས་བུ་ཚོལ་ཞིང་བསྒྲུབ་པར་བྱེད་ན་ཡང་། གོང་དུ་ཇི་
སྐད་བཤད་པ་བཞིན་དུ་དེ་ལྟ་བུའི་འབྲས་བུ་བྱང་ཆུབ་ཀྱི་གོ་འཕང་ཉིད་ནི་རྩོལ་བས་
བཙལ་ཞིང་བསྒྲུབ་མི་དགོས་ཏེ། འཁོར་འདས་ཐམས་ཅད་གང་ལས་སྣང་བའི་རྒྱུ་
- 119-



ལེའུ་ཞེ་དྲུག་པ།
སྙིང་པོ་བྱང་ཆུབ་ཀྱི་སེམས་དེ་ཉིད་ཀྱི་རང་གི་ངོ་བོ་རང་བྱུང་གི་ཡེ་ཤེས་ཡིན་པའི་ཕྱིར་
ན་ལས་དགེ་སྡིག་སོགས་ཀྱི་རྐྱེན་གྱི་དབང་དུ་རིག་པ་རང་བྱུང་གི་ཡེ་ཤེས་དེ་མི་འགྱུར་
ལ༑ དེས་ན་དམ་ཚིག་བསྲུང་བ་ལ་སོགས་པའི་བླང་དོར་རྩོལ་སྒྲུབ་གང་ཡང་མི་དགོས་
པར་བསྟན་པ་ཡིན་ནོ། །
བཞི་པ་ནི། དེ་ལྟར་ཆོས་ཉིད་བྱང་ཆུབ་སེམས་ཀྱི་རང་བཞིན་ནི་རང་བྱུང་འདུས་མ་
བྱས་པའི་བདག་ཉིད་ཡིན་པའི་ཕྱིར་ན་དུས་ནམ་དུ་ཡང་རང་གི་བདག་ཉིད་ལ་བཟང་
ངན་ཅིར་ཡང་འགྱུར་བ་མེད་པས། ཐེག་པ་འོག་མའི་ལུང་ལྟར་འཁོར་འདས་ལ་སྤང་
བླང་གི་ཚུལ་དུ་བཙལ་བས་འགྲུབ་པར་འགྱུར་བའི་འབྲས་བུ་ཞིག་ཡོད་པར་སྟོན་པ་
ཀུན་བྱེད་རྒྱལ་པོ་ང་ཡིས་ལུང་མ་བསྟན་ཏེ། རང་བྱུང་གི་ཡེ་ཤེས་དེ་ཉིད་འཁོར་འདས་
ཀྱི་ཆོས་ཀུན་གྱི་ཆོས་ཉིད་སྙིང་པོ་འགྱུར་བ་མེད་པའི་བདག་ཉིད་ཡིན་ཕྱིར་ཆོས་ཅན་
འདུས་བྱས་ཀྱི་དངོས་པོ་གང་དང་ཡང་མཚུངས་པ་མེད་པས་འདུས་བྱས་རྒྱུ་རྐྱེན་དུ་
གྱུར་བའི་ལས་ཀྱིས་རང་བྱུང་འདུས་མ་བྱས་པ་དེ་ཉིད་མི་འགྲུབ་པར་གསུངས་སོ། །
ལྔ་པ་ལ་བཞི་སྟེ། བདེན་པ་གཉིས་ཀྱི་གཞལ་བྱ་ལས་འདས་པ། བདེན་གཉིས་ཐེ་
ཚོམ་ཅན་གྱི་ལུང་དུ་བསྟན་པ། བདེན་གཉིས་ཀྱི་ཚད་མ་དེ་ཉིད་ཀྱང་འཇལ་བྱེད་མངོན་
སུམ་རྗེས་དཔག་གི་ཚད་མས་འཇལ་དགོས་པས་རྟོག་གེའི་རླུང་གིས་དཀྲུགས་ཤིང་
སྙིང་པོའི་དེ་ཉིད་མི་མཐོང་བ། སེམས་ཉིད་ཀུན་བྱེད་བསམ་བརྗོད་ལས་འདས་པས་
བདེན་གཉིས་རྣམ་འབྱེད་བློ་ཡིས་བཏགས་པ་ལས་འདས་པར་བསྟན་པའོ། །དང་པོ་
ནི༑ འདི་ལྟར་གནས་ཚུལ་དོན་དམ་པའི་ངོས་ནས་གཞལ་ན་ཆོས་ཐམས་ཅད་ཀྱི་གནས་
ལུགས་ཆོས་ཉིད་འདུས་མ་བྱས་པ་ཡིན་པས་རྒྱུ་འབྲས་རྩོལ་སྒྲུབ་ལས་འདས་པ་དེ་ལྟར་
ཡིན་མོད། འོན་ཀྱང་ཀུན་རྫོབ་ཐ་སྙད་ཙམ་དུ་རྒྱུ་འབྲས་རྩོལ་སྒྲུབ་ལ་བརྟེན་ནས་འབྲས་
བུ་མངོན་དུ་བྱེད་པ་ཅིས་ཕྱིར་མེད་སྙམ་ན། དེ་ལྟ་བུའི་བདེན་པ་གཉིས་སུ་བཞག་པ་
ནི་བློ་རྣམ་པར་རྟོག་པས་སོ་སོར་ཕྱེ་བ་ཡིན་པས། བློ་ལས་འདས་པའི་ཡེ་ཤེས་ཀུན་
བ 120 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱེད་བྱང་ཆུབ་ཀྱི་སེམས་ནི་དེ་འདྲའི་བདེན་པ་གཉིས་ཀྱི་རང་བཞིན་དུ་ཐ་སྙད་དང་
དོན་དམ་དཔྱོད་བྱེད་ཀྱི་ཚད་མ་གཉིས་ཀྱིས་བརྟགས་ཤིང་གཏན་ལ་དབབ་ཏུ་མེད་པ་
ཡིན་ནོ་ཞེས། འདི་ལྟར་དཔྱོད་བྱེད་ཀྱི་ཚད་མ་ནི་བློ་ཡིན་ཞིང་བྱང་ཆུབ་ཀྱི་སེམས་ནི་
བློ་ལས་འདས་པའི་ཡེ་ཤེས་ཡིན་པས་དེས་ཡུལ་དུ་མ་གྱུར་པའི་ཕྱིར་ན་བདེན་པ་གཉིས་
སུ་ཕྱེ་བ་མེད་པར་བསྟན་པའོ། ། ་ །
གཉིས་པ་ནི། རྒྱུ་མཚན་དེས་ན་བྱང་ཆུབ་ཀྱི་སེམས་ལ་ངེས་པ་དོན་གྱི་བདེན་པ་གཅིག་
ལས་མེད་པ་ལ། ཐེག་པ་འོག་མ་པ་རྣམས་ཀྱིས་བདེན་པ་རྣམ་པ་གཉིས་སུ་དབྱེ་ཞིང་
དོན་དམ་གྱི་ངོས་ནས་གཞལ་ཚེ་ཆོས་ཐམས་ཅད་སྐྱེ་བ་མེད་པ་དང་མྱ་ངན་ལས་འདས་
པ་དང་། འཁོར་བའི་ཆོས་ཐམས་ཅད་གདོད་ནས་གྲུབ་པ་མེད་པ་དང་། བྱ་བྱེད་རྩོལ་
སྒྲུབ་ལ་ལྟོས་པ་མེད་པ་དང་། འཁོར་འདས་མཉམ་པ་ཉིད་དུ་གནས་པས་སྤང་བླང་
མེད་པ་ལ་སོགས་པ་གྲུབ་ཀྱང་། ཀུན་རྫོབ་ཀྱི་ངོས་ནས་གཞལ་ན་ཆོས་ཐམས་ཅད་ལ་
སྐྱེ་འགགས་དང་འཁོར་འདས་རྒྱུ་འབྲས་དང་སྤང་བླང་ལ་སོགས་པ་བསླུ་མེད་བསྙོན་
མེད་དུ་གྲུབ་པས་མཐའ་གཅིག་ཏུ་མ་ངེས་ཤིང་། བདེན་གཉིས་དབྱེར་མེད་དུ་གཞལ་
ཀྱང་བློ་ལས་འདས་པའི་ཡེ་ཤེས་རྗེན་ཅེར་དུ་མ་མཐོང་བར་ཡིད་དཔྱོད་ཙམ་གྱི་ཡུལ་
དུ་ལུས་པས་ཐེ་ཚོམ་ཅན་དུ་གྱུར་པའི་དྲང་དོན་གྱི་ལུང་དེ་ལ་ངེས་པ་དོན་གྱི་སྙིང་པོ་
ཆོས་སྐུ་ཐིག་ལེ་ཉག་གཅིག་རྟོག་དཔྱོད་བློ་ཡི་ཡུལ་ལས་འདས་པའམ་བདེན་གཉིས་
དབྱེར་མེད་ཆེན་པོ་གཅིག་ཏུ་བསྟན་པ་ག་ལ་ཡོད་དེ་མེད་དོ། །རྡོ་རྗེ་འོད་འཕྲོའི་རྒྱུད་
ལས། བཤད་དུ་མེད་པའི་དོན་འདི་ནི། །རྒྱལ་བ་རྣམས་ཀྱིས་མ་བཤད་དོ། །རྒྱལ་བས་
ཕྱིས་ཀྱང་གསུངས་མི་འགྱུར། །ད་ལྟ་ཉིད་ཀྱང་མ་བཤད་དོ། །ཞེས་གསུངས་པ་ལྟར་
སྟོན་པ་ཀུན་བྱེད་རྒྱལ་པོ་ཉིད་ལས་གཞན་པའི་སྐུ་གསུམ་གྱི་སྟོན་པ་རྣམས་ཀྱིས་དེ་ལྟ་
བུའི་སེམས་ལས་འདས་པའི་ཡེ་ཤེས་ཇི་བཞིན་པ་བསྟན་པ་མེད་པར་གསུངས་སོ། །
གསུམ་པ་ནི། དེས་ན་ཐེག་པ་འོག་མའི་ལམ་ལ་ཞུགས་པའི་རྣལ་འབྱོར་བ་གང་ཞིག་
- 121 -



ལེའུ་ཞེ་དྲུག་པ།
གང་ཟག་དང་ཆོས་ཀྱི་བདག་གཉིས་ཡོད་མེད་ཀྱི་དོན་ལ་རློམ་ཞིང་སོ་སོར་རྟོག་ཅིང་
དཔྱོད་པར་བྱེད་པ་དེ་ནི། སྟོན་པ་སྐུ་གསུམ་གྱིས་བསྟན་པའི་རྒྱུ་འབྲས་ཀྱི་ཐེག་པ་
འོག་མའི་ལུགས་ལ་བརྟེན་ནས་རྒྱུ་འབྲས་བླང་དོར་ལ་སོགས་པ་ཡོད་པར་རྟོག་ཅིང་
སྨྲ་བ་ཡིན་པས། དེ་ལ་གཞལ་བྱ་བདེན་པ་གཉིས་ལ་འཇལ་བྱེད་ཀྱི་ཚད་མ་མངོན་
རྗེས་གཉིས་སམ་ཐ་སྙད་དང་དོན་དམ་དཔྱོད་བྱེད་གཉིས་དང་། དེ་རེ་རེ་ལ་ཡང་ཀུན་
རྫོབ་ལ་རྒྱུ་བྱ་བ་བྱེད་པའི་རིག་པ། འབྲས་བུ་ལྟོས་པའི་རིག་པ། ངོ་བོ་ཆོས་ཉིད་ཀྱི་
རིག་པ། འཐད་པ་སྒྲུབ་པའི་རིག་པ་བཞི་དང་། དོན་སྤྱོད་ལའང་རྒྱུ་ལ་དཔྱོད་པ་རྡོ་
རྗེ་གཟེགས་མ། འབྲས་བུ་ལ་དཔྱོད་པ་ཡོད་མེད་སྐྱེ་འགོག ངོ་བོ་ལ་དཔྱོད་པ་གཅིག་
དུ་བྲལ། ཐམས་ཅད་ལ་དཔྱོད་པ་རྟེན་འབྲེལ་ཆེན་པོའི་གཏན་ཚིགས་སྟེ་བཞི་བཞི་
ཡང་དགོས་པས། དེ་ལྟ་བུའི་རྟོག་དཔྱོད་ཀྱི་རྗེས་སུ་འབྲེང་ཏེ་རྣམ་རྟོག་ལུ་གུ་རྒྱུད་དུ་
སྤེལ་བ་ལས་རྟོག་དཔྱོད་ལས་འདས་པའི་ཡེ་ཤེས་ཇི་བཞིན་པ་མཐོང་བ་མེད་དེ། འཇམ་
མགོན་མི་ཕམ་པས། ཚིག་ལ་འཆེལ་ནས་ཚིག་སྤྲོས་ན། །རྣམ་རྟོག་མ་ཟད་བར་དུ་
འཕེལ། །ཞེས་གསུངས་པ་ལྟར་རྟོག་གེའི་དཔྱོད་རིག་ཇི་ལྟར་སྤྲོས་ཀྱང་རྣམ་རྟོག་ཟད་
པ་མེད་པར་ཕྱིར་ཕྱིར་འཕེལ་བའི་ཕྱིར་རོ། །
ཚུལ་དེ་ལྟ་བུ་ལ་དགོངས་ཏེ། ཀུན་མཁྱེན་བླ་མས་ཀྱང་། ཐམས་ཅད་ཡེ་ནས་དབྱིངས་
སུ་གྲོལ་ཟིན་པས། །ད་གཟོད་འབད་པས་སུས་ཀྱང་གྲོལ་མི་དགོས། །དེ་ལ་འབོད་
རྩོལ་བྱས་ཀྱང་དོན་མེད་པས། །མ་བྱེད་མ་བྱེད་རྩོལ་ཞིང་སྒྲུབ་མ་བྱེད། །མ་ལྟ་མ་ལྟ་
ཡིད་ཀྱི་ཆོས་མ་ལྟ། །མ་བསྒོམ་མ་བསྒོམ་བློ་ཡི་ཆོས་མ་བསྒོམ། །མ་དཔྱད་མ་དཔྱད་
ཡུལ་སེམས་རྗེས་མ་དཔྱད། །མ་བསྒྲུབ་མ་བསྒྲུབ་རེ་དོགས་འབྲས་མ་བསྒྲུབ། །མ་
སྤང་མ་སྤང་ཉོན་མོངས་ལས་མ་སྤང་། །མ་ལེན་མ་ལེན་ཡང་དག་ཆོས་མ་ལེན། །མ་
འཆིང་མ་འཆིང་རང་གི་རྒྱུད་མ་འཆིང་། །ཞེས་གསུངས་སོ། །བཞི་པ་ནི། དེ་ལ་སྙིང་
པོ་བྱང་ཆུབ་ཀྱི་སེམས་ཀུན་བྱེད་རྒྱལ་པོའི་རང་བཞིན་བློའི་སྤྱོད་ཡུལ་དུ་མ་གྱུར་པས་
- 122 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བདེན་པ་གཉིས་སུ་དབྱེ་རུ་མེད་ན་ཡང་། གཉིས་སྣང་གི་སྤྱོད་ཡུལ་དུ་གྱུར་པའི་ཆོས་
འདི་ལྟར་སྣང་བའི་དངོས་པོ་རྣམས་ལ་བདེན་གཉིས་དཔྱོད་པའི་ཚད་མས་གཞལ་དུ་
ཅིའི་ཕྱིར་མེད་སྙམ་ན། འདི་ལྟར་བློ་འདས་གཉུག་མའི་ཡེ་ཤེས་ཀུན་བྱེད་བྱང་ཆུབ་
ཀྱི་སེམས་ང་ཡིས་འཁོར་འདས་ཀྱི་ཆོས་འདི་རྣམ་ཐམས་ཅད་ཀུན་བྱས་པ་ཡིན་པའི་
ཕྱིར་ན། ཀུན་བྱེད་ངས་བྱས་པའི་ཆོས་རྣམ་ལ་བདེན་པ་གཉིས་ཀྱི་དབྱེ་བ་མི་དགོས་
ཏེ་ཐམས་ཅད་བྱང་ཆུབ་སེམས་ཀྱི་ཀློང་ལས་སྐད་ཅིག་ཀྱང་མ་གཡོས་པར་བདེན་གཉིས་
མཉམ་པ་ཆེན་པོ་ཆོས་སྐུ་ཐིག་ལེ་ཉག་ཅིག་ཏུ་ཡེ་ནས་གནས་པའི་ཕྱིར་རོ། །དེས་ན་
ཀུན་བྱེད་ངས་བྱས་པའི་ཆོས་རྣམས་ལ་བདེན་པ་གཉིས་སུ་དབྱེ་དགོས་པར་གང་ཟག་
སུ་ཞིག་སྨྲ་བར་བྱེད་པ་དེས་ཆོས་ཉིད་སྙིང་པོའི་དོན་ཇི་བཞིན་དུ་རྟོགས་པ་མིན་ཏེ། ཅིའི་
ཕྱིར་ན་སྟོན་པ་ཀུན་བྱེད་ངས་བྱས་པའི་ཆོས་རྣམས་ཐམས་ཅད་སྙིང་པོ་བྱང་ཆུབ་ཀྱི་
སེམས་སུ་དབྱེར་མེད་པར་བྱས་པ་ཡིན་ལ། བྱང་ཆུབ་ཀྱི་སེམས་ལ་དོན་དམ་དང་ཀུན་
རྫོབ་ཀྱི་དབྱེ་བ་ཡེ་ནས་མེད་པའི་ཕྱིར་ན་ཆོས་ཐམས་ཅད་ལ་ཡང་དེ་ལྟར་བདེན་གཉིས་
སུ་དབྱེ་བ་མེད་དོ། །ཅེས་གསུངས་སོ། །ལེའུའི་མཚན། བྱང་ཆུབ་ཀྱི་སེམས་ཀུན་བྱེད་
རྒྱལ་པོ་ལས་དམ་ཚིག་བསྲུང་དུ་མེད་པར་བསྟན་པའི་ལེའུ་སྟེ་ཞེ་དྲུག་པའི་འགྲེལ་
བའོ།། །།
དོན་བདུན་པ་ཇི་བཞིན་གདོད་ནས་ཡོན་ཏན་རྫོགས་པའི་སེམས་ཉིད་ལ་རྩོལ་བའི་ཆོས་
ཀྱིས་ཕྲིན་ལས་རྣམ་བཞི་བསྒྲུབ་ཏུ་མེད་པའི་ཆོས་ཉིད་གཏན་ལ་འབེབ་པའི་ལེའུ་ཞེ་
བདུན་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་ཆོས་ཐམས་
ཅད་ཀྱི་རང་བཞིན་ཀུན་བྱེད་བྱང་ཆུབ་སེམས་ཀྱི་ངོ་བོ་གདོད་ནས་དག་པའི་ཆོས་ཉིད་
ལ་བསྲུང་བྱ་སྲུང་བྱེད་གཉིས་སུ་མེད་པས་ཡེ་ནས་བསྲུང་མཚམས་ལས་འདས་པར་
བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས། སེམས་ཉིད་རང་བྱུང་
གི་ཡེ་ཤེས་ལ་དོན་གཉིས་མཐར་ཕྱིན་གྱི་ཡོན་ཏན་ཐམས་ཅད་མ་བཙལ་ཡེ་ནས་རྫོགས་
- 123-



ལེའུ་ཞེ་བདུན་པ།
པ་ཡིན་པས་བྱ་བྱེད་སྤྲོས་པ་དང་བྲལ་བའི་སེམས་ཉིད་རང་བྱུང་ལྷུན་གྲུབ་ཆེན་པོ་ལ་
བླང་དོར་འབད་རྩོལ་གྱི་སྒོ་ནས་ཕྲིན་ལས་རྣམ་པ་བཞི་བཙལ་དུ་སྟེ་བཙལ་ཞིང་བསྒྲུབ་
ཏུ་མེད་པ་འདི་གསུངས་སོ། །གཉིས་པ་ལ་བཞི་སྟེ། རང་བྱུང་ཡེ་ཤེས་ལ་ཡེ་ནས་ལྷུན་
གྱིས་གྲུབ་པས་ཕྲིན་ལས་བཙལ་དུ་མེད་པར་བསྟན་པ། རྒྱུ་འབྲས་ཅན་ལ་སྐུ་གསུམ་
སྟོན་པས་བསྟན་པ་ཉིད་རྣལ་མའི་དོན་དང་འགལ་བ། དེས་འགལ་བ་ཕྱིན་ཅི་ལོག་ལ་
དཔག་ནས་བསྒྲུབ་ཀྱང་བསྐལ་བར་བྱང་ཆུབ་མི་འགྲུབ་པ། རང་བཞིན་རྫོགས་པ་ཆེན་
པོའི་དོན་ངེས་ཚིག་དང་བཅས་པ་བཤད་པའོ། །དང་པོ་ནི། ཀྱེ་སེམས་དཔའ་ཆེན་པོ་
རྫོགས་པ་ཆེན་པོའི་ཕྲིན་ལས་བཙལ་དུ་མེད་པ་འདི་ཉོན་ཅིག འདི་ལྟར་ཀུན་བྱེད་
བྱང་ཆུབ་ཀྱི་སེམས་ང་ལ་ནི་ཆོས་ཐམས་ཅད་མ་བཙལ་ལྷུན་གྱིས་རྫོགས་པས་རྫོགས་
པ་ཆེན་པོ་ཞེས་བྱ་སྟེ། དེ་ལྟ་བུའི་ཆོས་ཉིད་རྫོགས་པ་ཆེན་པོ་སྙིང་པོ་རང་བྱུང་གི་ཡེ་
ཤེས་ལ་ཆོས་ཐམས་ཅད་ཡེ་ནས་ལྷུན་གྱིས་གྲུབ་པའི་ཕྱིར་ན་ཕྲིན་ལས་རྣམ་པ་བཞི་པོ་
ཡེ་ནས་བཙལ་དུ་མེད་པར་ལྷུན་གྱིས་གྲུབ་པར་བསྟན་པ་ཡིན་ཏེ། དགའ་རབ་རྡོ་
རྗེས། མཛད་པ་རྩོལ་བ་ལས་གྲོལ་བར། །དོན་གྱི་ལས་བཞིར་ལྷུན་གྱིས་གྲུབ། །ཅེས་
གསུངས་པ་ལྟར་རོ། །
གཉིས་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། གང་ཞིག་ཞི་
རྒྱས་དབང་དྲག་གི་ཕྲིན་ལས་རྣམ་པ་བཞི་བོ་བྱ་བྱེད་ཀྱི་བཙལ་དུ་ཡོད་པར་ལུང་སྟོན་
པར་བྱེད་པ་པོ་ཀུན་བྱེད་ང་ལས་བྱུང་བའི་སྟོན་པ་སྐུ་གསུམ་གྱིས་རང་རེ་རྣམས་ཀྱི་
འཁོར་ཚོགས་རྣམས་ལ་ཕྲིན་ལས་བཙལ་བར་བྱ་བའི་ལས་ཇི་ལྟར་བསྒྲུབ་པའི་ཚུལ་
ལུང་ཕོག་པ་ནི། ཇི་ལྟར་ན་བཙལ་བའི་ལས་ནི་སྟོན་པ་སྐུ་གསུམ་པོ་རང་རེས་ཏེ་རང་
རང་སོ་སོས་གདུལ་བྱའི་སྐལ་བ་དང་མཐུན་པར་མི་འདྲ་བ་སོ་སོར་ཕོག་པའམ་བསྟན་
པ་ཡིན་ནོ། །གཉིས་པ་རྒྱས་པར་བཤད་པ་ལ་གསུམ་སྟེ། སྤྲུལ་སྐུ། ལོངས་སྐུ། ཆོས་
སྐུས་བསྟན་པའི་ཕྲིན་ལས་རྣམས་དོན་དང་འགལ་བའོ། །དང་པོ་ནི། དེ་ལ་སྤྲུལ་པས་
- 124 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཏེ་སྟོན་པ་སྤྲུལ་པའི་སྐུ་ཡིས་རང་གི་འཁོར་བྱང་ཆུབ་སེམས་དཔའི་ཐེག་པ་བ་རྣམས་
ལ་རྩོལ་སྒྲུབ་ཀྱིས་བཙལ་བའི་རྒྱུ་ལ་བརྟེན་ནས་མཛད་པའི་ཕྲིན་ལས་བསྒྲུབ་པར་
ལུང་ཕོག་པ་ནི། འདི་ལྟར་ལུས་ངག་ཡིད་གསུམ་མི་འཛོལ་བའི་སྒོ་ནས་མཐའ་ཡས་
པའི་སེམས་ཅན་རྣམས་ལ་བདེ་བ་དང་ལྡན་འདོད་ཀྱི་བྱམས་པ་ལ་སོགས་པའི་ཚད་
མེད་པ་རྣམ་པ་བཞིའི་སྒོར་ཞུགས་ནས། ལུས་ཀྱི་སྡོམ་པ་ནི་སེམས་ཅན་རྣམས་ཀྱི་སྲོག་
གཅོད་པ་དང་། གཞན་གྱི་བདག་ཏུ་བཟུང་བའི་ནོར་འཇབ་བུས་རྐུ་བ་སོགས་ཀྱིས་མ་
བྱིན་པ་ལེན་པ་དང་། ཁྱིམ་པ་རྣམས་ཀྱིས་འདོད་པས་ལོག་པར་གཡེམ་པ་དང་རབ་
བྱུང་རྣམས་ཀྱིས་མི་ཚངས་སྤྱོད་པ་ཆ་དང་བཅས་ཏེ་སྤང་བ་དང་། ངག་གི་སྡོམ་པ་གླུ་
སྒྲུང་ལ་སོགས་པའི་ངག་འཁྱལ་འབྲེལ་མེད་ཀྱི་གཏམ་དང༌། སེམས་ཅན་གཞན་ལ་
གཤེ་ཞིང་ཚིག་རྩུབ་སྨྲ་བ་དང་། གཞན་བསླུ་འདོད་ཀྱི་བསམ་པས་འདུ་ཤེས་གཞན་
དུ་བསྒྱུར་བའི་རྫུན་དུ་སྨྲ་བ་དང་། གཞན་དག་དབྱེ་བར་བྱེད་པའི་ཕྲ་མ་ལ་སོགས་པ་
སྟེ་དེ་དག་གི་ཡན་ལག་ཕྲ་བ་དང་བཅས་པ་ངག་གི་སྤང་བྱར་བྱ་བ་དང་། ཡིད་ཀྱིས་
གཞན་གྱི་ནོར་ལ་ཆགས་ཤིང་བདག་གིར་བྱེད་པའི་བརྣབ་སེམས་དང་། འགྲོ་ལ་འཚེ་
བར་འདོད་པ་སོགས་གནོད་སེམས་དང་། རྒྱུ་འབྲས་མེད་པར་ལྟ་བ་ལ་སོགས་པ་ལོག་
པར་ལྟ་བ་རྣམས་སྤང་ནས་གཞན་སྲོག་བསྐྱབས་པ་ལ་སོགས་པའི་དགེ་བཅུ་སྤྱོད་པའི་
ལས་ཏེ་རྒྱུར་བཀོད་པའམ་གཞིར་བཟུང་ནས། དེའི་སྟེང་དུ་བྱང་ཆུབ་སེམས་དཔའི་
སྤྱོད་པ་སྦྱིན་པ་གཏོང་བ་དང་ཚུལ་ཁྲིམས་བསྲུང་བ་ལ་སོགས་པ་ནས་ཡེ་ཤེས་ཀྱི་ཕ་
རོལ་དུ་ཕྱིན་པའི་བར་གྱི་ཕ་རོལ་དུ་ཕྱིན་པ་བཅུ་ཡི་ལས་ལ་སྤྱོད་པ་ལ་སོགས་པ་ལ་
བརྟེན་ནས་གནས་སྐབས་ཀྱི་འབྲས་བུས་བཅུ་དང༌། མཐར་ཐུག་གི་འབྲས་བུ་བཅུ་
གཅིག་ཀུན་ཏུ་འོད་ཀྱིས་ཐོབ་པར་འདོད་པ་ཡི་ས་ལམ་སྦྱངས་དཀའ་ཐུབ་ཀྱིས་ངལ་
ཞིང་ཚི་ཆད་པའི་ལས་ནི་བསྐལ་པ་ཆེན་པོ་གྲངས་མེད་པ་གསུམ་གྱི་བར་དུ་སྤྱོད་པ་
དེ་ཡང་ནི་ཀུན་བྱེད་ང་ཡིས་བྱ་རྩོལ་བྲལ་བའི་དོན་ལུང་ཕོག་པ་མིན་པར་སྟོན་པ་སྤྲུལ་
- 125 -



ལེའུ་ཞེ་བདུན་པ།
པའི་སྐུ་ཡིས་དྲང་བའི་ལུང་དུ་བསྟན་པ་ཡིན་ནོ་ཞེས་སོ། །འདིར་བྱང་ཆུབ་སེམས་དཔའ་
ལས་ཉན་རང་གཉིས་མ་བསྟན་པ་ནི་དེ་དག་གི་ལམ་དུ་ཕྲིན་ལས་ལ་སོགས་པའི་རང་
བཞིན་བཅུ་བོ་མཚན་ཉིད་པ་བསྟན་པ་མེད་པའི་ཕྱིར་ཏེ། །མདོ་བཅུ་ལས། སྤང་ཞིང་
འགོག་པ་རྣམ་གཉིས་ལ། །རང་བཞིན་འདི་བཅུའི་མིང་མ་བསྟན། ཅེས་གསུངས་
སོ༑ ༑
གཉིས་པ་ནི། སྟོན་པ་ལོངས་སྤྱོད་རྫོགས་པས་རང་གི་འཁོར་གྱི་ཚོགས་ལ་མཛད་
སྤྱོད་ཕྲིན་ལས་ཀྱི་བྱ་བ་ཇི་ལྟར་བསྒྲུབ་པའི་ཚུལ་གྱི་བཀའ་ལུང་ཕོག་པ་ནི། རྒྱུ་བླང་
དོར་རྩོལ་སྒྲུབ་དང་བཅས་པའི་ལམ་ལ་བརྟེན་ནས་མཐར་ཐུག་ཕྱི་རྒྱུད་སྡེ་གསུམ་པོ་
རང་རང་གི་ལམ་གྱི་འབྲས་བུའི་གོ་འཕང་མངོན་དུ་བྱེད་པའི་སྒོ་ནས་ཕྲིན་ལས་ཇི་ལྟར་
བསྒྲུབ་པར་ལུང་ཕོག་པ་སྟེ། དེ་ཡང་རྣལ་འབྱོར་བཞི་ལས་སེམས་དཔའི་རྣལ་འབྱོར་
གྱི་རིགས་ཅན་རྣམས་ཀྱིས་སེམས་ཅན་ཐམས་ཅད་ཀྱི་དོན་དུ་བྱང་ཆུབ་མཆོག་ཏུ་སེམས་
བསྐྱེད་ནས་ཏིང་ངེ་འཛིན་བསྒོམ་པའི་ལས་ནི་འདི་ལྟར་སྟེ་ཁྲུས་དང་གཙང་སྦྲར་བརྟེན་
ནས་རྫས་དང་པོ་ཡོ་བྱད་ལ་སོགས་པ་ཕྱི་ནང་ཐམས་ཅད་དག་པར་བྱས་ཏེ། ཆོ་འཕྲུལ་
རྣམ་པ་བཞིའི་ལས་ཀྱིས་བདག་གནས་ཡོ་བྱད་ཐམས་ཅད་ལྷའི་རང་བཞིན་དུ་བྱིན་
གྱིས་བརླབས་ནས་ནི། ལྷ་ཡེ་ཤེས་སེམས་དཔའ་དང་བདག་དམ་ཚིག་སེམས་དཔའ་
གཉིས་སྤུན་གྲོགས་ཀྱི་ཚུལ་དུ་བལྟས་ནས་ཏིང་ངེ་འཛིན་དང་སྔགས་རྒྱ་ལ་སོགས་པའི་
ལས་ཀྱིས་མཆོད་ཅིང་བསྟོད་པ་དང་བཟླས་བརྗོད་རྣམས་བྱས་མཐར་གཤེགས་གསོལ་
བྱེད་པ་ལ་སོགས་པའི་བླང་དོར་རྩོལ་སྒྲུབ་ལ་ཞེན་པའི་ལས་དེས་ཀྱང་མི་ཚེ་བདུན་
ནམ་བསྐལ་ཆེན་བརྒྱད་ཀྱི་བར་དུ་རང་འབྲས་ཐོབ་པར་མི་ནུས་པས་ངལ་ཞིང་རྩི་
ཆར་འགྱུར་བས་ན་རྫོགས་པ་ཆེན་པོ་བྱ་རྩོལ་དང་བྲལ་བའི་ལུང་དང་འགལ་བར་
གསུངས་སོ། །
གསུམ་པ་ནི། སྟོན་པ་ཆོས་ཀྱི་སྐུ་ལས་མ་གཡོས་བཞིན་དུ་རྣམ་པ་ལོངས་སྤྱོད་རྫོགས་
- 126 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པའི་ཚུལ་ཅན་རྒྱལ་བ་རྡོ་རྗེ་འཆང་གི་སྐུར་བཞེངས་ནས་རྣལ་འབྱོར་ཆེན་པོའི་འཁོར་
མ་ཧཱ་དང་ཨ་ནུ་ཡོ་གའི་ཐེག་པ་བ་རྣམས་ལ་ཕྲིན་ལས་རྣམ་པ་བཞི་ཇི་ལྟར་བསྒྲུབ་པའི་
ཚུལ་ལུང་ཕོག་པ་ནི། འཁོར་འདས་སུ་སྣང་བའི་ཆོས་ཐམས་ཅད་བདག་ཉིད་ཆེན་པོ་
སེམས་ཉིད་རང་བྱུང་གི་ཡེ་ཤེས་སུ་ཡེ་ནས་སངས་རྒྱས་པ་ཡིན་པར་ལུང་བསྟན་ནས།
རང་གི་རྒྱུད་ཀྱི་ཕུང་ཁམས་སྐྱེ་མཆེད་ཐམས་ཅད་ཡེ་ནས་རྣམ་པར་དག་པ་གདན་གསུམ་
ཚངས་པའི་ལྷའི་རང་བཞིན་དུ་བཞུགས་པའི་དཀྱིལ་འཁོར་དེ་རྣམས་ལ་ལས་བཞི་སོ་
སོ་དང་མཐུན་པའི་ལྷའི་ཁ་དོག་དང་རིགས་དང་རྣམ་འགྱུར་རྣམས་སོ་སོར་སྦྱར་བའི་
ལྷ་བསྒོམས་ནུས་ཞེས། ཞི་བ་ལ་སྐུ་མདོག་དཀར་པོ་རྡོ་རྗེའི་རིགས་ཞི་ཞིང་དྭངས་པ་
དང་། རྒྱས་པ་ལ་སེར་པོ་རིན་པོ་ཆེའི་
རིགས་དགའ་ཞིང་སྤྲོ་བ་དང་། དབང་ལ་དམར་པོ་པདྨའི་རིགས་སྒེགས་ཅིང་ཆགས་
པ་དང་། དྲག་པོ་ལ་ལྗང་གུའམ་མཐིང་ནག་ལས་ཀྱི་རིགས་ཁྲོ་ཞིང་རྔམ་པའི་རྣམ་
འགྱུར་དང་ལྡན་པ་སོ་སོར་བསྒོམ་ཏེ། དེ་ཡང་ཞི་བའི་རིགས་ཀྱི་ལྷས་ནད་གདོན་ལ་
སོགས་འཇིགས་བརྒྱད་ཞི་བར་བྱེད་པའི་ཕྲིན་ལས་བསྒྲུབ་པར་བྱེད་པ་དང་། རྒྱས་
པའི་ལྷས་འབྱོར་དྲུག་རྒྱས་པར་བྱེད་པའི་ལས་བྱེད་པ་དང་། དབང་གི་ལྷས་མོས་པ་
རྣམ་བཞིའི་ཚུལ་གྱིས་ཐམས་ཅད་དབང་དུ་སྡུད་པའི་ལས་ཀྱང་བསྒྲུབ་པར་བྱེད་པ་
དང་། དྲག་པོའི་རིགས་ཀྱི་ལྷས་དགྲ་བགྲེགས་ལ་སོགས་པ་མི་མཐུན་པའི་ཕྱོགས་
ཐམས་ཅད་འཇོམས་ཤིང་སྟོངས་པར་བྱེད་པའི་ལས་ཀྱང་ཐོགས་མེད་དུ་བསྒྲུབ་པར་
བྱེད་པའི་ཕྲིན་ལས་རྣམས་བཞིའི་སྒོ་ནས། མཐོང་ལམ་ཚོ་ལ་དབང་བསྒྱུར་ནས་བསྐལ་
བ་མང་པོར་གནས་པ་དང་སྒོམ་ལམ་ལྷ་སྐུ་ཕྱག་རྒྱ་ཆེན་པོའི་རྣམ་པར་བཞུགས་པས་
ཕྱག་རྒྱའི་རིག་འཛིན་གཉིས་ཀྱིས་མཚོན་པའི་རིག་འཛིན་རྣམ་པ་བཞི་རིམ་གྱིས་འགྲུབ་
ནས་ཕྲིན་ལས་རྣམ་པ་བཞིས་གཞན་དོན་ལ་རྩོལ་བས་ངལ་ཞིང་ཚི་ཆད་པར་གནས་
ན་ཡང་། སེམས་ཉིད་རང་བྱུང་གི་ཡེ་ཤེས་ཡེ་ནས་རྒྱུ་རྐྱེན་རྩོལ་བ་ལ་མི་ལྟོས་ཤིང་ཕྲིན་
- 127 -



ལེའུ་ཞེ་བདུན་པ།
ལས་རྣམ་པ་བཞི་ལ་སོགས་པའི་ཡོན་ཏན་ཐམས་ཅད་མ་བཙལ་ལྷུན་གྱིས་གྲུབ་པ་
ཡིན་པའི་ཕྱིར་ན། དེ་ནི་གོང་དུ་བསྟན་པ་དེ་ལྟ་བུའི་རྩོལ་བའི་ལམ་གྱིས་གྲུབ་པ་མེད་
པས་མི་རྩོལ་བྱ་བ་མེད་པའི་ཕྲིན་ལས་མ་བཙལ་ལྷུན་གྱིས་གྲུབ་པའི་རང་བཞིན་ཅན་
དེ་ནི་ནང་རྒྱུད་བླ་ན་མེད་པའི་ལམ་ལ་གནས་པ་དེ་ཡིས་ཀྱང་མ་གྲུབ་པར་གསུངས་སོ། །
གསུམ་པ་དཔེ་འགལ་བ་ལ་བདུན་ཏེ། རྫོགས་ཆེན་ནམ་མཁའ་བཞིན་དུ་མཚན་མ་
ལས་འདས་པས་རྒྱུ་འབྲས་ཀྱིས་མི་འགྲུབ་པར་བསྟན་པ། དོན་དེ་ལ་མི་སྤྱོད་པར་
དྲང་དོན་ཙམ་བསྟན་པའི་ལུགས་ལ་བདེན་པར་ཞེན་པས་རྩོལ་སྒྲུབ་བྱེད་པར་བསྟན་
པ༑ རྒྱུ་རྐྱེན་ལ་བརྟེན་ནས་ཨུཏྤལ་སྐྱེ་འཇིག་རྩོལ་བས་གྲུབ་པའི་དཔེས། ནམ་མཁའ་
སྐྱེ་འཇིག་རྩོལ་བས་གྲུབ་པར་དཔོག་པ་ཉིད་དཔེ་འཁྲུལ་བར་བསྟན་པ། དེ་ཉིད་དྲང་
དོན་ཡིན་པར་བསྟན་པ་རང་བྱུང་ཡེ་ཤེས་བཅོས་བསླད་མེད་པ་གོམས་ནས་ཕུན་སུམ་
ཚོགས་པ་ཇི་སྙེད་མངོན་དུ་སྣང་གིས་མཚན་མའི་ཆོས་ཀྱིས་རང་བྱུང་ཡེ་ཤེས་བསྒྱུར་
དུ་མེད་པར་བསྟན་པ། སེམས་ཉིད་དངོས་པོ་མེད་པར་རང་གདངས་ཇི་བཞིན་པར་
བཞག་པས་ཡོན་ཏན་རང་ལ་འཆར་བ་ཆུ་དང་རྙོག་པ་ལྟ་བུ་འཇིག་རྟེན་སྐྱེ་འགག་གི་
དངོས་པོའི་དཔེ་མ་ལེན་ཤིག་པར་གདམས་པ། །ད་ལྟ་མ་དག་པའི་སེམས་དག་པར་
བྱ་ཕྱིར་རྩོལ་སྒྲུབ་བཅོས་བསླད་ཀྱིས་སྦྱངས་པའི་རྗེས་ལ་རྣམ་དག་སངས་རྒྱས་ཀྱི་འབྲས་
བུ་མཐར་ཐུག་པར་འདོད་པས་ནམ་ཡང་མི་འགྲུབ་པར་བསྟན་པའོ། །
དང་པོ་ནི། འདིར་རང་བཞིན་རྫོགས་པ་ཆེན་པོ་ནི་རྒྱུ་འབྲས་རྩོལ་སྒྲུབ་ལས་ཡེ་ནས་
འདས་པའི་ཕྱིར་ན་འབད་རྩོལ་བླང་དོར་གྱི་སྒོ་ནས་བཙལ་ཞིང་བསྒྲུབས་པས་བྱ་མེད་
ནམ་མཁའ་ལྟ་བུའི་དོན་གྲུབ་པ་མེད་ལ། དེས་ན་རང་བཞིན་ལྷུན་གྱིས་གྲུབ་པའི་ཕྲིན་
ལས་རིག་པ་རང་བྱུང་གི་ཡེ་ཤེས་ཇི་བཞིན་དུ་རྟོགས་པའི་ངང་དུ་ཕྲིན་ལས་རྣམ་པ་བཞི་
ཡང་མ་བཙལ་ལྷུན་གྲུབ་ཀྱི་ཚུལ་དུ་རྫོགས་པ་ཡིན་ཏེ། འདི་ལྟར་ཕྱི་ནང་གཟུང་འཛིན་
གྱི་རྟོག་པ་ཐམས་ཅད་ངང་གིས་ཞི་བ་དང་ཡེ་ཤེས་ཀྱི་སྣང་བ་མཐའ་དབུས་མེད་པར་
- 128 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཁྱབ་ཅིང་རྒྱས་པ་དང་
། འཁོར་འདས་ཀྱི་ཆོས་ཐམས་ཅད་རིག་པ་བྱང་ཆུབ་སེམས་ཀྱི་
ཀློང་དུ་དབང་དུ་འདུས་ཤིང་འུབ་ཆུབ་པ་དང་། གཟུང་འཛིན་ཉོན་མོངས་པའི་རྟོག་པ་
ཐམས་ཅད་གདོད་ནས་ཆོས་དབྱིངས་སྐྱེ་བ་མེད་པའི་ངང་དུ་བསྒྲལ་ཞིང་ཚར་བཅད་
པ་ཡིན་པས་ན་དེ་ལྟ་བུའི་ཕྲིན་ལས་རྣམ་བཞི་བོ་ཡང་མ་བཅོས་ལྷུན་གྱིས་གྲུབ་པར་
གསུངས་ཏེ། རིན་པོ་ཆེའི་རྒྱན་ལས། རང་བཞིན་ལྷུན་གྲུབ་ཕྲིན་ལས་ནི། །ཡེ་ཤེས་རང་
སྣང་ངང་གནས་པས། །ཕྱི་ནང་རྣམ་རྟོག་ངང་གིས་ཞི། །ཡེ་ཤེས་མཐའ་དབུས་མེད་
པར་རྒྱས། །འཁོར་འདས་བྱང་སེམས་དབང་དུ་འདུས། །ཕྱི་ནང་རྣམ་རྟོག་ཚར་བཅད་
བསྒྲལ། །རང་བཞིན་ཡེ་ཤེས་མ་བཅོས་པའོ། །
ཞེས་གསུངས་སོ། །འོན་ཀྱང་དེ་ལྟ་བུའི་ལྟ་བའི་གདེང་དང་ལྡན་པའི་ངང་ནས་འགྲོ་
འདུལ་ཐུགས་རྗེའི་ཕྲིན་ལས་སྣ་ཚོགས་པ་བསྒྲུབ་ཀྱང་མི་འགལ་ལ། མ་བསྒྲུབ་ཀྱང་
མ་བཙལ་ལྷུན་གྱིས་གྲུབ་པའི་ཐབས་ཆེན་གཅིག་གིས་དོན་ཀུན་རྫོགས་པར་གྲུབ་པའི་
ཕྱིར་ན་མི་འགལ་བར་གསུངས་ཏེ། དེ་ཉིད་ལས། འགྲོ་འདུལ་ཐུགས་རྗེའི་ཕྲིན་ལས་
ནི༑ ༑གདེང་ཆེན་ལྡན་པས་ལས་བཞི་བརྩམ། །ཞེས་དང་། དོན་འདིར་གདེང་རྙེད་
རྣལ་འབྱོར་བས། །མེ་དང་མཆོད་རྟེན་ལུ་གུ་རྒྱུད། །ཏིང་འཛིན་སྔགས་རྒྱས་མཐུན་
སྦྱར་ནས། །བྱ་འམ་ཡང་ན་མི་བྱ་བར། །ཐབས་ཆེན་གཅིག་གིས་རྫོགས་པར་བྱ། །
ཞེས་གསུངས་སོ། །
གཉིས་པ་ནི། ཨ་ཏི་རྫོགས་པ་ཆེན་པོ་རྒྱུ་འབྲས་བྱ་རྩོལ་ལས་འདས་པའི་དགོངས་
དོན་རྟོགས་པར་མི་ནུས་པ་རྣམས་ལ་རྒྱུ་ལ་བརྟེན་ནས་འབྲས་བུ་འབྱུང་བར་ལྟ་བའི་
འོག་མའི་ཐེག་པ་གང་ཞིག སྐུ་གསུམ་གྱི་སྟོན་པས་ལུང་བསྟན་པ་ནི་འཇིག་རྟེན་འཁྲུལ་
པའི་སྣང་བ་རྒྱུ་འབྲས་མཚན་མའི་ཆོས་རྣམས་ལ་ཚོད་བཙུགས་པའམ་དཔེར་བཟུང་
ནུས་ནི་རྒྱུ་སེམས་ཅན་གྱི་གནས་སྐབས་དེ་ལས་ནམ་ཞིག་འབྲས་བུ་སངས་རྒྱས་ཉིད་
འབྱུང་བར་གསུངས་པ་བཞིན། རྒྱུ་འབྲས་འབད་རྩོལ་གྱི་སྒོ་ནས་བཙལ་ཞིང་བསྒྲུབ་
- 129 -



ལེའུ་ཞེ་བདུན་པ།
པར་བྱས་ནས་འབྲས་བུས་སངས་རྒྱས་ཉིད་གདོད་གྲུབ་པར་བྱེད་པ་དེ་ནི་དོན་ཇི་བཞིན་
དུ་རྟོགས་པ་མ་ཡིན་ཏེ། ཅིའི་ཕྱིར་ན་སེམས་ཉིད་གདོད་ནས་སྐྱེ་བ་མེད་པ་ནམ་མཁའ་
ལྟ་བུའི་རང་བཞིན་ལ་རྒྱུ་སེམས་ཅན་ཞེས་བྱ་བ་ཡང་གྲུབ་པ་མེད་ཅིང་། ཆོས་ཐམས་
ཅད་ཡེ་ནས་མངོན་པར་སངས་རྒྱས་པའི་རང་བཞིན་ལས་གཞན་པའི་འབྲས་བུ་སངས་
རྒྱས་ཞིག་ཀྱང་གྲུབ་པ་མེད་དེ། བྲམ་ཟེ་རྒྱས་པའི་རྒྱུད་ལས། རྫོགས་ཆེན་ལྟ་བ་བསྒོམ་
དུ་མེད་པ་ནི། །ཀུན་ཏུ་བཟང་པོའི་སེམས་ཀྱི་ཡོན་ཏན་ཏེ། །བྱང་ཆུབ་སེམས་ཀྱི་ཆེ་
བའི་ཡོན་ཏན་གྱིས། །བཙལ་ཞིང་བསྒྲུབ་པའི་དཀའ་བ་སྤྱོད་མི་དགོས། །རྒྱུ་རྐྱེན་མེད་
པས་བཙལ་བའི་ལས་མི་དགོས། །འབྲས་བུ་རང་བཞིན་གཞན་ནས་བསྒྲུབ་མི་དགོས། །
ཞེས་གསུངས་པ་ལྟར་རོ། །གསུམ་པ་ནི། །འདི་ལྟར་སྙིང་པོ་བྱང་ཆུབ་ཀྱི་སེམས་ནི་
རང་བྱུང་གི་ཡེ་ཤེས་འདུས་མ་བྱས་པ་ཡིན་པས་དེ་ལ་དང་པོ་སྐྱེ་བ་མེད་ཅིང་མཐར་
འགགས་པ་མེད་པའི་ཕྱིར་ན་འཇིག་རྟེན་ན་རྒྱུ་ས་བོན་ལ་སོགས་པ་ལ་བརྟེན་ནས་སྐྱེ་
བའི་ཆོས་ཅན་མྱུ་གུ་ལ་སོགས་པ་ལ་དཔེ་བླང་ནས་རྒྱུ་ལས་སྐྱེ་བ་དང་རྐྱེན་ལས་འཇིག་
པ་འབྱུང་བའི་རང་བཞིན་ཅན་དུ་བལྟས་ནས་རྒྱུ་འབྲས་བླང་དོར་གྱི་སྒོ་ནས་རྩོལ་བར་
བྱེད་པ་ནི་ཨུཊྚལ་སྐྱེ་འཇིག་གི་རང་བཞིན་ཅན་རྒྱུ་རྐྱེན་རྩོལ་བས་གྲུབ་པའི་དཔེས་སྐྱེ་
འཇིག་མེད་པའི་ནམ་མཁའ་ཉིད་རྩོལ་བས་བསྒྲུབ་པར་བྱེད་པ་ལྟར་ཤིན་ཏུ་འཁྲུལ་
ཞིང་འགལ་བ་ཡིན་པར་གསུངས་ཏེ། ཀློང་ཆེན་ལས། བྱང་ཆུབ་བདེ་བའི་ཀློང་ཆེན་
ན༑ ༑ལོག་རྟོག་འཁྲུལ་པས་བརྟགས་ནས་ནི། །རྒྱུ་དང་འབྲས་བུའི་དོན་རྟོགས་པ། །
ཡང་དག་གནས་སུ་དེ་མི་སྐྱོལ། །དོན་མཐོང་ལམ་ནས་ལོག་པ་བཞིན། །རང་གི་སྣང་
ཚུལ་མ་ཤེས་པས། །རྒྱུ་རྐྱེན་མེད་ལ་དེ་ཡང་བསྒྲིབ། །ཅེས་གསུངས་པ་ལྟ་བུ་ཡིན་པས་
སེམས་ཉིད་རང་བྱུང་གི་ཡེ་ཤེས་ལ་འདུས་བྱས་སྐྱེ་འགག་ཅན་གྱི་ཆོས་སུ་སྒྲོས་མི་་
གདགས་པར་གསུངས་སོ། །
བཞི་བ་ནི། དེས་ན་རྫོགས་པ་ཆེན་པོའི་གཞུང་ནས་རིག་པ་རང་བྱུང་གི་ཡེ་ཤེས་ཡེ་
130 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ནས་སྐྱེ་འཇིག་འཕོ་འགྱུར་དང་བྲལ་བ་ཡིན་པས་རྒྱུ་འབྲས་རྩོལ་སྒྲུབ་ལས་འདས་པ་
ཡིན་པར་གསུངས་པ་ལྟར་མ་བརྟགས་པའམ་མ་རྟོགས་པར་འཇིག་རྟེན་བྱིས་པའི་
སྤྱོད་ཡུལ་རྒྱུ་འབྲས་མཚན་མའི་ཆོས་འདུས་བྱས་སྐྱེ་འགག་ཅན་ལ་ཚོད་བཙུགས་ནས།
རྒྱུ་ལ་རྩོལ་ཞིང་བསྒྲུབ་པའི་ལས་ཀྱིས་བཙལ་བས་འབྲས་བུ་སངས་རྒྱས་ཀྱི་གོ་འཕང་
ཉིད་གཟོད་འབྱུང་བར་འགྱུར་རོ་ཟེར་ནས་རྩོལ་བ་ཡི་ལམ་ལ་གནས་པ་དེ་ནི་རྒྱུ་འབྲས་
རྩོལ་སྒྲུབ་ཅན་གྱི་ཐེག་པ་དྲང་དོན་དགོངས་པ་ཅན་གྱི་ལུང་ཡིན་པར་གསུངས་ཏེ། ལ་
ཟློ་གསང་བའི་འཁོར་ལོ་ལས། སངས་རྒྱས་ཞེས་ནི་མིང་དུ་བཏགས་པ་ནི། །སྐུ་གསུམ་
སྟོན་པས་དྲང་བའི་ལུང་བསྟན་ཡིན། །མི་ཤེས་བྱིས་པ་ལྟ་བུའི་འབྲི་བསྐོལ་ཡིན། །
སེམས་ཉིད་སྐྱེ་མེད་དབྱིངས་ལ་ཆོས་སྐུ་གནས། །བསྒྲུབ་པས་ནམ་ཞིག་ཐོབ་པར་བྲོད་
པ་བསྐྱེད། །སེམས་ཀྱི་རང་བཞིན་ཅི་ཡང་སྣང་བ་ལ། །རྣམ་པར་སྣང་མཛད་ཅེས་བྱ་
བསམ་བསྒོམ་པས། །ལོངས་སྤྱོད་རྫོགས་པའི་སྐུ་རུ་བསྟན་པ་ཡང་། །དེ་བཞིན་ཉིད་
དུ་ནམ་ཞིག་འགྱུར་རོ་ཞེས། །དེ་བསྟན་དེ་ཡང་དྲང་བའི་ལུང་བསྟན་ཡིན། །ངེས་པར་
འབྱུང་བ་སྨིན་པའི་ཤཱཀ་ཐུབ་ལ། །སྤྲུལ་པའི་སྐུ་ཡིན་ཚོགས་རྫོགས་ལས་བྱུང་ཞེས། །
དེ་བཞིན་ཉིད་དུ་ཚོགས་ལ་འགོད་པ་ཡང་། །མ་རྟོགས་བྱས་པ་ལྟ་བུའི་དྲང་ལུང་ཡིན། །
སེམས་དཔའ་དེ་ལྟར་དགོངས་པར་མ་བྱེད་ཅིག །ཆོས་སྐུ་ཐིག་ལེ་སེམས་ལས་འདས་
པ་ཡིན། །རེ་ཞིག་ཙམ་དུ་མཚོན་པར་གསུངས་པ་ལ། །བསྒྲུབ་པར་བྱ་བའི་དངོས་པོ་
ཡེ་ནས་མེད། །ཀུན་གྱི་གཞི་ཡིན་གྲུབ་པ་རྡུལ་ཙམ་མེད། །མིང་དུ་བཏགས་པ་ཙམ་
ཀྱང་ནོར་བ་ལ། །ཞེ་འདོད་དམིགས་པ་བཅུག་ན་ཤིན་ཏུ་ནོར། །ཆོས་སྐུ་གཏི་མུག་
ཆེན་པོར་ལ་ཟློས་ཤིག །འཇིག་རྟེན་ཆགས་འཇིག་འབྱུང་བའི་ལོངས་སྤྱོད་རང་བཞིན་
ལས། །རྣམ་སྣང་ལྷག་པར་བསྒྲུབ་པས་འགྲུབ་པ་མེད། །ཀུན་ཀྱང་རྣམ་སྣང་ལོངས་
སྤྱོད་རང་བཞིན་ཡིན། །སེམས་དཔའ་དེ་ལ་བསྒྲུབ་པར་མ་སེམས་ཅིག །རྣམ་སྣང་
མིང་དུ་བཏགས་པའང་ངེས་ནོར་ན། །ངེས་པར་གཞན་དུ་བསྒྲུབས་པ་ཤིན་ཏུ་ནོར། །
• 131-



ལེའུ་ཞེ་བདུན་པ།
སྣང་སྲིད་སྤྲུལ་པར་མ་གྱུར་ཡེ་ནས་མེད། །གཞི་མེད་གཅིག་ལས་སྣང་ཞིང་སྲིད་པས་
ན༑ ༑སྤྲུལ་པ་ཡིན་པར་སེམས་དཔས་རྟོགས་པར་རིགས། །ཀུན་ཀྱང་སྤྲུལ་པའི་རང་
བཞིན་མ་ཡིན་ནོ། །ཤཱཀ་ཐུབ་མི་བཞུགས་འགྲོ་དོན་སུ་ཡི་བྱེད། །དེ་བས་སྤྲུལ་པར་མ་
གྱུར་གཅིག་ཀྱང་མེད། །སྤྲུལ་པ་ཤཱཀྱ་ཐུབ་ངེས་པར་བརྗོད་པས་ནོར། །ཞེས་འབྲས་བུ་
སྐུ་གསུམ་གྱི་སངས་རྒྱས་ཐམས་ཅད་གཞན་ནས་བཙལ་དུ་མེད་པས་རྒྱུ་འབྲས་རྩོལ་
སྒྲུབ་ཅན་གྱི་ལུང་ཐམས་ཅད་དྲང་དོན་དུ་གསུངས་སོ། །
ལྔ་བ་ནི། །ཀྱེ་སེམས་དཔའ་ཆེན་པོ་ཉོན་ཅིག འདི་རྫོགས་པ་ཆེན་པོའི་གཞུང་ལས་
ཆོས་ཐམས་ཅད་ཡེ་ཤེས་ཉག་གཅིག་གི་རོལ་བར་གསུངས་པ་ཡིན་ན། དེ་ལ་ཡེ་ཤེས་
ཞེས་སུ་བསྟན་པ་ནི་ཇི་ལྟར་ཡིན་ཞེ་ན། འདིར་སེམས་ཉིད་རང་བྱུང་གི་ཡེ་ཤེས་ནི་
རྣམ་པ་ཅིར་ཡང་མ་འགགས་པའི་རྩལ་ལས་རོལ་པ་སྣ་ཚོགས་སུ་སྣང་བའི་ཆ་ནས་
འཁོར་འདས་ཀྱི་ཆོས་ཐམས་ཅད་ཀུན་དང་མཚུངས་པའམ་དེ་དག་གི་ངོ་བོར་སྣང་བ་
ཡིན་ལ། ངོ་བོ་རྒྱུ་རྐྱེན་གང་ལས་ཀྱང་མ་བྱུང་བར་རང་བྱུང་འདུས་མ་བྱས་པའི་བདག་
ཉིད་ཡིན་པས་འདུས་བྱས་སྐྱེ་འཇིག་ཅན་གྱི་ཆོས་གང་དང་ཡང་མཚུངས་པ་མེད་པ་རང་
བྱུང་འོད་གསལ་འདུས་མ་བྱས་པའི་རང་བཞིན་ཏེ། དེས་ན་དེ་ལྟ་བུའི་རིག་པ་རང་
བྱུང་གི་ཡེ་ཤེས་དེ་ཉིད་སྤང་བླང་བཅོས་བསྒྱུར་མེད་པར་མ་བཅོས་རང་བབ་ཀྱི་ངང་
ལ་ཅི་ཡང་བསྒོམ་དུ་མེད་པའི་ཚུལ་གྱིས་གོམས་པར་བྱ་སྟེ། །རྡོ་རྗེ་འོད་འཕྲོས་རྒྱུད་
ལས། །ཀྱེ་སེམས་དཔའ་ཆེན་པོ་ཉམས་སུ་བླང་དུ་མེད་པས་ན། །བླང་དུ་མེད་པའི་
ཚུལ་གྱིས་བླང་། །སྣང་བ་མི་སྤང་རྟོག་པ་མེད། །རྟོག་པ་མེད་ལ་གནས་མི་བྱ། །རྣམ་
པར་མི་རྟོག་ས་ལེ་བ། །ས་ལེ་བར་ཡང་རྟོག་པ་མེད། །མ་རྟོགས་ངོ་བོ་ཉིད་ཀྱི་གཞི། །
རིག་པ་ཇི་བཞིན་ཀློང་དུ་བཞུགས། །འོད་གསལ་རྟོག་བྲལ་རིག་པའི་ཀློང་། །ཇི་བཞིན་
ཉིད་དུ་ཡེ་གསལ་ཁྱབ། །བསམ་མེད་དྲན་མེད་མི་གཡོ་བ། །ཡོན་ཏན་ཆེན་པོ་བསམ་
གཏན་ནི། །བསམ་གཏན་ཉིད་པས་བསམ་དུ་མེད། །མེད་པ་ཉིད་ལ་མི་གནས་ཤིང་། །
• 132 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྟོག་པ་མེད་ལས་མི་འགོག་པ། །འདི་ནི་རྟོགས་པའི་རྒྱལ་པོ་ཞེས། །རྒྱལ་བ་རྣམས་
ཀྱི་ཡང་དག་བཤད། །མི་བསམ་མི་དཔྱད་དེ་བཞིན་ཉིད། །ཆུ་ལ་ཆུ་ལྟར་ཤེས་པར་བྱ། །
མི་གནས་པ་ལ་གནས་པ་ནི། །འདི་ནི་གནས་པ་ཆེན་པོ་ཞེས། །ཀུན་བཟང་སེམས་
དཔས་ཡང་དག་བཤད། །ཅེས་གསུངས་པ་ལྟར་མ་བཅོས་རང་བབས་གཉུག་མའི་
བསམ་གཏན་ལ་གོམས་པར་བྱས་པས་གནས་ལུགས་རང་བྱུང་གི་ཡེ་ཤེས་ཇི་བཞིན་
མངོན་དུ་གྱུར་པ་ན། །འཁོར་འདས་ཀྱི་ཆོས་ཐམས་ཅད་ཀྱང་རང་བྱུང་གི་ཡེ་ཤེས་དེའི་
སྐྱེ་མེད་ཀྱི་གདངས་ལས་འགགས་མེད་ཀྱི་རོལ་བར་ཤར་ཞིང་བསྐྱེད་པ་ཡིན་པས་་་་་
ཐམས་ཅད་དག་པ་ཉག་གཅིག་གི་རང་བཞིན་ཕུན་སུམ་ཚོགས་པའི་ངོ་བོ་མངོན་དུ་
སྣང་གིས། དེ་ལས་གཞན་ཏུ་རྒྱུ་འབྲས་རྩོལ་སྒྲུབ་ཀྱི་ལམ་ནས་ཆོས་ཉིད་རང་བྱུང་གི་
ཡེ་ཤེས་དེ་ཉིད་བཅོས་ཤིང་བསྒྱུར་བས་སྔར་བས་ལྷག་པའི་འབྲས་བུ་ཅིར་ཡང་འབྱུང་
བ་མེད་པར་གསུངས་སོ། །
དྲུག་པ་ནི། དེ་ལྟར་མ་བཅོས་རང་བབས་ཀྱི་ངང་དུ་བཞག་པས། དཔེར་ན་ཆུ་མ་བསྒུལ་
བར་བཞག་པས་རྙོག་པ་ངང་གིས་དངས་ཏེ་གཟུགས་བརྙན་རྣམས་ཀྱང་མི་འགགས་
པར་འཆར་བ་བཞིན་དུ་རྣམ་རྟོགས་ལས་རླུང་གི་རྙོག་པ་ཐམས་ཅད་ངང་གི་དངས་བའི་
རིགས་པ་བྱང་ཆུབ་ཀྱི་སེམས་ཇི་བཞིན་པ་མངོན་དུ་གྱུར་པའི་རྩལ་ལས་ས་ལམ་གྱི་
ཡོན་ཏན་ཐམས་ཅད་འགགས་མེད་དུ་འཆར་བ་ཡིན་པ་ལ། །གལ་ཏེ་ཆུ་དངས་བར་
རེ་ནས་དཀྲུགས་པར་བྱས་ན་སླར་ཡང་རྙོག་པར་འགྱུར་བ་ལས་མེད་པ་བཞིན་འཇིག་
རྟེན་རྒྱུ་འབྲས་སྐྱེ་འགག་ཅན་གྱི་ཆོས་འདུས་བྱས་ཀྱི་དངོས་པོ་རྣམས་ལ་ཚོད་བཙུགས་
ནས། ཐེག་པ་འོག་མ་པ་རྣམས་ཀྱི་ལམ་ལྟར་བླང་དོར་རྩོལ་བསྒྲུབ་ཀྱིས་བཙལ་བར་
བྱས་ཀྱང་ཆོས་ཉིད་བྱང་ཆུབ་ཀྱི་སེམས་བཙལ་བ་མེད་པའི་རང་བཞིན་ཡིན་པས་དེ་
ལྟར་བཙལ་ཞིང་བསྒྲུབ་པའི་འབྲས་བུ་འབྱུང་བར་མི་འགྱུར་བར་མ་ཟད་རེ་དོག་རྩོལ་
སྒྲུབ་ཀྱིས་སླར་ཡང་སྒྲིབ་པར་བྱེད་པ་ལས་མེད་པའི་ཕྱིར་ན། ལྟ་སྒོམ་སྤྱོད་པ་ལ་སོགས་
- 133 -



ལེའུ་ཞེ་བདུན་པ།
པས་རྩོལ་བར་མི་བྱེད་པར་མ་བཅོས་དེ་བཞིན་ཉིད་ཀྱི་ངང་དུ་འཇོག་པར་གསུངས་ཏེ།
བདུད་རྩི་བཅུད་ཐིག་ལས། ང་ལ་ལྟ་བར་འདོད་པ་རྣམས། །བལྟ་བར་མ་བྱེད་དེ་བཞིན་
ཉིད་དུ་ཞོག །བལྟས་པས་མཐོང་བའི་ཡུལ་མེད་ཀྱིས། །མ་བལྟས་བཞག་པས་ལྟ་བ་
ཉིད་དང་མཇལ། །ང་ལ་བསྒོམ་པར་འདོད་པ་རྣམས། །བསྒོམ་པར་མ་བྱེད་གཡོ་མེད་
ངང་ལ་ཞོག །འགྱུར་མེད་ངང་ལ་བཞག་པས་སྒོམ་པ་ཉིད་དང་མཇལ། །ང་ལ་སྤྱོད་
པར་འདོད་པ་རྣམས། །སྤྱོད་པར་མ་བྱེད་བྱར་མེད་ངང་ལ་ཞོག །བྱར་མེད་ངང་ལ་
བཞག་པས་སྤྱོད་པ་ཉིད་དང་མཇལ། །ང་ལ་བསྲུང་བར་འདོད་པ་རྣམས། །བསྲུང་བར་
མ་བྱེད་མི་འདའི་ངང་ལ་ཞོག །འདའ་མེད་ངང་ལ་བཞག་པས་དམ་ཚིག་ཉིད་དང་་་
མཇལ། །ང་ལ་བཙལ་བར་འདོད་པ་རྣམས། །བཙལ་བར་མ་བྱེད་རྩོལ་མེད་ངང་ལ་
ཞོག །རྩོལ་མེད་གདེང་ལ་བཞག་པས་ཕྲིན་ལས་ཉིད་དང་མཇལ། །ཞེས་སོགས་
གསུངས་པ་ལྟར་ལ། དེ་ན་བྱང་ཆུབ་ཀྱི་སེམས་ནི་རྒྱུ་རྐྱེན་ལ་བརྟེན་ནས་སྐྱེས་པ་མེད་
པའི་ཕྱིར་ན་འཇིག་རྟེན་སྐྱེ་འགག་ཅན་གྱི་ཆོས་ལ་ཚོད་མི་གཟུངས་ལ། བྱང་ཆུབ་ཀྱི་
སེམས་ནི་རྐྱེན་གྱིས་མ་བསྐྱེད་པ་རང་བྱུང་འདུས་མ་བྱས་པའི་རང་བཞིན་ཡིན་པས་
འཇིག་རྟེན་གྱི་ཆོས་རྐྱེན་གྱིས་བསྐྱེད་པའི་དངོས་པོ་མཚན་མའི་ཆོས་རྣམས་ལ་དཔེ་
མ་ལེན་ཅིག་ཅེས་གདམས་པའོ། །
བདུན་པ་ནི། ཀྱེ་སེམས་དཔའ་ཆེན་པོ་གང་ཞིག་ཡོན་ཏན་གྱི་ཆེ་བ་བསམ་གྱིས་མི་
ཁྱབ་པ་དང་ལྡན་པའི་སངས་རྒྱས་ཉིད་ཐོག་པར་འདོད་ནས་བསྒོམ་བསྒྲུབ་ལ་རྩོལ་
བར་བྱེད་པ་རྣམས་ནི་བསྒོམ་བསྒྲུབ་བླང་དོར་ལ་སོགས་པའི་རྩོལཾ་སྒྲུབ་ཀྱིས་བཙལ་
བས་ཡོན་ཏན་གྱི་ཆེ་བ་དེ་མི་འགྲུབ་ཏེ། ཅིའི་ཕྱིར་ན་སྔར་བཤད་པ་ལྟར་མངོན་པར་
སངས་རྒྱས་པ་ལ་སོགས་པའི་ཆེ་བ་ལྔ་བོ་ཐམས་ཅད་སེམས་ཉིད་རང་བྱུང་གི་ཡེ་ཤེས་
ཉིད་ལ་ཡེ་ནས་མ་བཙལ་ལྷུན་གྱིས་གྲུབ་པའི་ཆེ་བ་ཡིན་པ་དེ་ལས་གཞན་པའི་སངས་
རྒྱས་ཀྱི་ཆེ་བའི་ཡོན་ཏན་ཞིག་བཙལ་དུ་མེད་ཀྱང་། དེ་ལྟར་མ་རྟོགས་པར་ཆེ་བའི་ཡོན་
- 134 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཏན་ཞིག་གཞན་ནས་ཐོབ་པར་རེ་ནས་བསྒོམས་ཤིང་བསྒྲུབ་པར་བྱས་ན་གདོད་ནས་
ཡེ་སངས་རྒྱས་པའི་དགོངས་པ་དེ་འཆོས་ཤིང་བཅོས་པ་ཡིན་ཞིང་། དེ་ལྟར་ཡེ་ནས་
སངས་རྒྱས་པའི་དགོངས་པ་མ་རྟོགས་པར་གང་ཟག་གང་ཞིག་གིས་རང་བྱུང་ཡེ་ཤེས་
ཀྱི་དོན་ལ་བསྒོམ་ཞིང་འཆོས་པར་བྱེད་པ་དེ་ཡིས་སངས་རྒྱས་ཐམས་ཅད་སྤང་བ་ཡིན་
ཏེ༑ ཅིའི་ཕྱིར་ན་བྱང་ཆུབ་ཀྱིས་སེམས་ལས་གཞན་པའི་སྐུ་གསུམ་དང་དུས་གསུམ་
གྱི་སངས་རྒྱས་ཞིག་མེད་པར་གསུངས་ཏེ། ནམ་མཁའ་ཆེ་ལས། ཆོས་ཀྱི་སྐུ་ནི་བྱང་
ཆུབ་སེམས། །བྱང་ཆུབ་སེམས་ལས་ཆོས་ཀྱི་སྐུ། །རྡུལ་ཙམ་སུས་ཀྱང་བཅོས་པ་མེད། །
དེས་ན་སེམས་ལས་སངས་རྒྱས་མེད། །ལོངས་སྤྱོད་རྫོགས་སྐུ་བྱང་ཆུབ་སེམས། །
བྱང་ཆུབ་སེམས་ལས་ལོངས་སྤྱོད་སྐུ། །སེམས་ལས་བྱུང་བའི་གཟུགས་རྣམས་ལ། །
ལོངས་སྤྱོད་རྫོགས་པས་སྐུ་གཞན་མེད། །སྤྲུལ་པའི་སྐུ་ནི་བྱང་ཆུབ་སེམས། །བྱང་
ཆུབ་སེམས་ནི་སྤྲུལ་པའི་ལས། །སྤྲུལ་པའི་དོན་མཛད་གཞན་ན་མེད། །དུས་གསུམ་
སངས་རྒྱས་ཐམས་ཅད་ཀྱང་། །བྱང་ཆུབ་སེམས་ལས་གཞན་མེད་དོ། །ཞེས་གསུངས་
པ་ལྟར་ཡིན་པ་དེས་ན་བྱང་ཆུབ་ཀྱི་སེམས་དང་སངས་རྒྱས་རྣམས་ལ་ཐ་དད་ཀྱི་དབྱེ་
བ་མེད་ལ། དེས་ན་བྱང་ཆུབ་ཀྱི་སེམས་ལ་བསྒོམ་ཞིང་འཆོས་པར་བྱེད་པ་དེ་ཡིས་
སངས་རྒྱས་རྣམས་དངོས་སུ་སྐྱབས་སུ་མི་འཛིན་པར་ལོག་པར་བལྟས་ནས་སྤངས་
བ་མ་ཡིན་ཏེ་བྱང་ཆུབ་ཀྱི་སེམས་དེ་ཚུར་བསྒྲུབ་ཅིང་བསྒོམ་པར་འདོད་པ་ཡིན་མོད།
འོ་ན་ཇི་ལྟར་ཡིན་ཞེ་ན་གང་ཟག་དེ་ཡིས་རང་གི་རིག་པ་བྱང་ཆུབ་སེམས་ཀྱི་གཤིས་
ལུགས་ནི་རང་བྱུང་འདུས་མ་བྱས་པ་རྒྱུ་རྐྱེན་རྩོལ་སྒྲུབ་ཀྱི་ཡུལ་ལས་འདས་པ་ཞིག་
ཡིན་པས་ན་བཅོས་བསྒྱུར་གང་ཡང་བྱེད་མི་དགོས་པ་ལ། དེ་ལྟ་བུའི་ཆོས་ཉིད་འདུས་
མ་བྱས་པའི་རང་བཞིན་དུ་ཡེ་ནས་སངས་རྒྱས་པའི་གནས་ལུགས་མ་བཅོས་པ་དེ་ལ་
ཡིད་མ་ཆེས་པར་སྤངས་ཞིང་དོར་བར་བྱས་ནས། །
རྒྱུ་འབྲས་རྩོལ་བ་ཅན་གྱི་འབྲས་བུ་ཞིག་ཐོབ་པར་རེ་ནས་བསྒོམས་ཤིང་འཆོས་པར་
-135. ་



ལེའུ་ཞེ་བདུན་པ།
བྱས་པས་རང་གནས་སྙིང་པོའི་ཡེ་ཤེས་དེ་སླར་ཡང་བསྒྲིབ་ནས་མི་མཐོང་བར་སྤངས་
བ་ཡིན་ལ། དེ་ལྟར་རིག་པ་རང་གནས་ཀྱི་རང་ཞལ་དེ་མ་མཐོང་བར་སྤངས་པས་
རང་གི་རང་བཞིན་ཀུན་བྱེད་བྱང་ཆུབ་ཀྱི་སེམས་དེ་དང་བསྐལ་བ་མང་པོའི་བར་དུ་
འཕྲད་པར་མི་འགྱུར་བར་གསུངས་པ་དེས་ན་བྱང་ཆུབ་ཀྱི་སེམས་དེ་དང་གཉིས་སུ་
མེད་པའི་སངས་རྒྱས་ཐམས་ཅད་དང་ཡང་དེའི་བར་དུ་འཕྲད་པ་མེད་པས་སྤངས་བ་
ཡིན་པར་གསུངས་པའོ། །
བཞི་པ་རང་བཞིན་རྫོགས་པ་ཆེན་པོའི་དོན་ངེས་ཚིག་དང་བཅས་པ་བཤད་པ་ལ་
གསུམ་སྟེ། ཆོས་ཐམས་ཅད་བཞག་ན་ཟིན་པས་སྒོ་གསུམ་རྩོལ་བསྒྲུབ་དང་བཅས་
བཅོས་མ་བྱེད། །སེམས་ཇི་བཞིན་དུ་བཞག་པའི་ངང་དྭངས་ཆོས་སྐུ་འགྱུར་མེད་ཀྱི་
དགོངས་པ་ཡིན་པས་མ་བཅོས་རྣལ་བཞག་ཆེན་པོའི་ངང་ལ་ཞོག དེ་ཉིད་དེ་བཞིན་
ཉིད་ཀྱི་ཡེ་ཤེས་ཡིན་པས་དེའི་ངེས་ཚིག་བཤད་པའོ། །དང་པོ་ནི། ཀྱེ་སེམས་དཔའ་
ཆེན་པོ། འདི་ལྟར་རེ་དོགས་རྩོལ་སྒྲུབ་དང་བཅས་པའི་སེམས་ཀྱིས་བསྐྱེད་རྫོགས་
སོགས་ཀྱིས་དོན་ལ་མཉམ་པར་འཇོག་པའི་སྒོ་ནས་སེམས་ནང་དུ་བསྡུས་ནས་ཏིང་
ངེ་འཛིན་བསྒོམ་པ་དེ་ཡང་གནས་ལུགས་མ་བཅོས་པའི་དོན་དང་འགལ་བ་ཡིན་པས་
ན་དེ་ལྟར་བསྒོམ་པར་མ་བྱེད་པར་མ་བཅོས་རང་བབས་ཀྱི་ངང་ལ་ཞོག་ཅིག དེ་བཞིན་
ཏུ་ཆོས་ཐམས་ཅད་ཡེ་ནས་རིག་པ་བྱང་ཆུབ་སེམས་ཀྱི་ངང་ལས་ཤར་ཞིང་ངང་དུ་གྲོལ་
ཟིན་པ་ཡིན་པས། ད་བླང་དོར་དང་རྟོག་དཔྱོད་གང་ཡང་མི་དགོས་པའི་ཕྱིར་ན་རྩལ་
འགགས་མེད་དུ་ཤར་བའི་ཡེ་ཤེས་ཀྱི་ཡུལ་རྣམས་ལ་སོ་སོར་རྟོག་ཅིང་དཔྱོད་པར་མ་
བྱེད་ཅིག་ཅེས་དཔྱད་བསྒོམ་གཉིས་ག་མི་དགོས་པར་བསྟན་ཏེ། དེ་ལྟར་རྟོག་དཔྱོད་
དང་བསྒོམ་བསྒྲུབ་གང་ཡང་མི་དགོས་པ་དེས་ན། ངག་གི་སྒོ་ནས་ལྷ་ཚོགས་ཡོངས་
སུ་རྫོགས་པའི་འཛབ་དང་གཙོ་བོ་གཅིག་པུའི་སྙིང་པོ་ལྟ་བུ་གང་ཡང་བཟླ་མི་དགོས་ལ།
ལུས་ཀྱི་སྒོ་ནས་ལག་གིས་འདུ་བྱེད་པའི་ཕྱག་རྒྱ་བཅའ་བ་དང་རྐང་བའི་བྲོ་གར་དང་
་
- 136 བ



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འདུག་སྟངས་ལ་སོགས་པའི་རྩོལ་བ་མི་དགོས་པ་དང་། སེམས་ཀྱིས་ལྷའི་ཏིང་འཛིན་
བསྒོམ་པ་དང་འོད་ཟེར་འཕྲོ་འདུ་ཡི་ལས་ལ་བརྟེན་ནས་དོན་གཉིས་བསྒྲུབ་པའི་དམིགས་
པ་ཅི་ཡང་མ་བྱེད་ཅིག་ཅེས་སྒོ་གསུམ་གྱི་བྱ་བ་ཐམས་ཅད་རྩོལ་མེད་རང་བབས་ཀྱི་ངང་
དུ་ལ་བཟླ་བར་གསུངས་ཏེ། ལ་ཟློ་ལས། ཆོས་ཀྱི་དབྱིངས་ལ་སྔ་ཕྱི་འགྱུར་བ་མེད། །
གང་ཟག་བློ་ཡིས་དེ་ལ་བཅོས་སུ་མེད། །འཁོར་བས་ལུས་ངག་ཡིད་ནི་བཅོས་པ་ལ། །
ལ་བཟླ་བ་ནི་རང་བྱུང་ཤར་བས་བཟླས། །ལུས་ལ་མ་བཅོས་སྐུ་ཡི་ལ་བཟླ་ཡིན། །
ངག་མ་བཅོས་གསུང་གི་ལ་བཟླ་ཡིན། །དྲན་པ་མ་བཅོས་ཐུགས་ཀྱི་ལ་བཟླ་ཡིན། །
ཞེས་གསུངས་སོ། །
གཉིས་པ་ནི། རྒྱུ་མཚན་དེས་ན་རིག་པ་བྱང་ཆུབ་ཀྱི་སེམས་ཇི་བཞིན་རྟོགས་པའི་ངང་
ལ་བཅོས་བསྒྱུར་སྤང་བླང་མེད་པར་མ་བཅོས་རང་བབས་སུ་གནས་པས་ལས་རླུང་
རྣམ་རྟོག་གིས་ཡེ་ནས་གཡོས་པ་མེད་པའི་སེམས་ཉིད་རང་བྱུང་གི་ཡེ་ཤེས་མ་བཅོས་
ལྷུན་གྱིས་གྲུབ་པའི་གནས་ལུགས་ཇི་བཞིན་པར་མངོན་དུ་འགྱུར་ལ། དེ་ལྟར་རིག་
པ་ཇི་བཞིན་པ་མངོན་དུ་མཐོང་བའི་རྣལ་འབྱོར་བ་དེ་ཉིད་རང་བཞིན་བབས་ཀྱི་བསམ་
གཏན་ཆུ་བོ་རྒྱུན་གྱི་ཏིང་འཛིན་ནམ། ཆོས་སྐུ་འགྱུར་མེད་ཀྱི་དགོངས་པ་ལ་ངང་གིས་
གནས་པ་ཡིན་པས་དེ་ལས་གཞན་ཏུ་གང་ཟག་སུས་ཀྱང་བཅོས་སུ་མེད་ལ། དེ་ལྟར་
སྤང་བླང་རྩོལ་སྒྲུབ་ཀྱིས་མ་བཙལ་བར་སེམས་ཉིད་རང་བྱུང་གི་ཡེ་ཤེས་རང་གི་ངོ་བོ་
ཇི་བཞིན་པ་རུ་གནས་པ་དེ་བཞིན་དུ་གནས་པའི་རྣལ་འབྱོར་བ་དེས་ནི། དུས་གསུམ་
རྒྱལ་པའི་དགོངས་པ་མ་བཅོས་ལྷུན་གྱིས་གྲུབ་པའི་དོན་དེ་ཉིད་ཀྱང་གྲུབ་པ་ཡིན་ཏེ།
གོང་དུ་བསྟན་པ་བཞིན་སྐུ་གསུམ་དང་དུས་གསུམ་གྱི་རྒྱལ་བ་ཐམས་ཅད་རང་གི་སེམས་
ཉིད་རང་བྱུང་གི་ཡེ་ཤེས་ལས་གཞན་དུ་མེད་པའི་ཕྱིར་ན། རིག་པ་བྱང་ཆུབ་ཀྱི་སེམས་
མངོན་དུ་གྱུར་པའི་ཚེ་ན་སངས་རྒྱས་ཐམས་ཅད་ཀྱི་དགོངས་པ་ཡང་མངོན་དུ་གྲུབ་པ་
ཡིན་ནོ། །དེས་ན་ལྷ་བསྒོམ་པ་དང་སྔགས་བཟླ་བ་ལ་སོགས་པའི་སྒོ་གསུམ་གྱི་བྱ་བ་
- 137-



ལེའུ་ཞེ་བདུན་པ།
གང་ཡང་བསྒྲུབ་ཏུ་མེད་པར་གནས་པ་དེ་ལ་རྒྱལ་བའི་ཕྲིན་ལས་ཐམས་ཅད་མ་བཙལ་
ལྷུན་གྱིས་གྲུབ་པ་ཡིན་པས། མཛད་པ་ཕྲིན་ལས་ཐམས་ཅད་ཀྱིས་མཆོག་ཏུ་བསྟན་
པའི་དོན་དེ་རྟོགས་པས་ཕྲིན་ལས་རྣམ་པ་བཞི་གང་ཡང་ཆེད་དུ་བསྒྲུབ་པར་མི་བྱེད་
དེ་ལས་རྣམས་ཐམས་ཅད་ཡེ་ནས་གྲུབ་ཟིན་པ་ཡིན་ལ། དེ་ལྟར་ལས་གང་ཡང་བྱས་
པ་མེད་པར་མ་བྱས་ཇི་བཞིན་པའི་ངང་ལ་གཞུག་པས་ཀུན་བྱེད་ཆོས་སྐུའི་དགོངས་
པ་མ་བཅོས་དེ་བཞིན་ཉིད་དུ་ངང་གིས་གནས་པ་ཡིན་ནོ། །གསུམ་པ་ནི། དེ་ལྟར་
ཆོས་ཉིད་དེ་བཞིན་ཉིད་ཀུན་བྱེད་ཆོས་སྐུའི་དགོངས་པ་ཇི་བཞིན་པ་ལ་གང་ཟག་སུ་
ཞིག་བཅོས་བསྒྱུར་སྤང་བླང་མི་བྱེད་པར་མ་བཅོས་རང་བབས་རང་གནས་སུ་གནས་
པ་དེ་ཡིས། ཆོས་ཐམས་ཅད་ཀྱི་གནས་ལུགས་མ་ནོར་མ་བཅོས་པའི་རང་བཞིན་
སེམས་ཉིད་རང་བྱུང་གི་ཡེ་ཤེས་དེ་བཞིན་ཉིད་ཇི་བཞིན་པ་དེ་འགྲུབ་པར་འགྱུར་རོ། །
དེ་ལ་སེམས་ཉིད་རང་བྱུང་གི་ཡེ་ཤེས་ལ་དེ་བཞིན་ཉིད་དུ་ཅིས་ཕྱིར་བརྗོད་ཅེ་ན། འདི་
ལྟར་དེ་ཞེས་པ་ནི་ཆོས་རྣམས་ཀྱིས་གནས་ལུགས་མ་ནོར་བ་དེ་ལ་བརྗོད་པ་ཡིན་ལ།
བཞིན་ཅེས་པ་ནི་དེ་ལྟ་བུའི་གནས་ལུགས་དེ་རང་གི་རང་བཞིན་ཇི་བཞིན་དུ་གནས་
པ་ལས་གཞན་དུ་མ་བཅོས་པར་ཇི་ལྟ་བ་བཞིན་དུ་གནས་པའི་དོན་ཡིན་ཞིང་། ཉིད་
ཅེས་པ་ནི་དེ་ལྟ་བུའི་ཆོས་ཐམས་ཅད་ཀྱི་གནས་ལུགས་མཐར་ཐུག་པ་མ་ནོར་མ་བཅོས་
པ་ཡི་ངོ་བོ་དེ་གང་ཡིན་སྙམ་ན། དེ་ནི་རྒྱུ་རྐྱེན་རྩོལ་སྒྲུབ་གང་ལས་ཀྱང་མ་བྱུང་བའི་
སེམས་ཉིད་རང་བྱུང་གི་ཡེ་ཤེས་འདི་ཉིད་ཡིན་ནོ་ཞེས། དེ་ལ་ངེས་བཟུང་གི་ཚིག་གིས་
མཚོན་པར་བྱ་བའི་ཆེད་དུ་བརྡ་དེ་ལྟར་སྦྱར་བ་ཡིན་ཏེ། དེས་ན་དེ་ལྟ་བུའི་ཆོས་ཉིད་
དེ་བཞིན་ཉིད་རིག་པ་རང་བྱུང་གི་ཡེ་ཤེས་དེ་ཉིད་ཆོས་སྐུ་ཀུན་བྱེད་རྒྱལ་པོ་ཉིད་ཀྱི་
རང་བཞིན་ཡིན་པའི་ཕྱིར་ན་དེ་ལས་གཞན་དུ་སངས་རྒྱས་ཀྱི་ཆོས་ཞིག་བཙལ་དུ་མེད་
དོ། །ཞེས་གསུངས་སོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཕྲིན་ལས་བཙལ་དུ་
- 138 .



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མེད་པའི་ལེའུ་སྟེ་ཞེ་བདུན་པའི་འགྲེལ་པའོ།། །
དོན་བརྒྱད་པོ་སེམས་ཉིད་རང་བྱུང་གི་ཡེ་ཤེས་ཆོས་ཐམས་ཅད་ཀྱི་དབྱིངས་སམ་
གཞི་ཡིན་པར་གཏན་ལ་འབེབ་པའི་ལེའུ་ཞེ་བརྒྱད་པ་ལ་གཉིས་ཏེ། བསྟན་པ་དང་།
བཤད་པའོ། །དང་པོ་ནི། དེ་ལྟར་རྫོགས་པ་ཆེན་པོའི་ཕྲིན་ལས་བསྒྲུབ་ཏུ་མེད་པར་
བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས། འཁོར་འདས་
ཀྱི་ཆོས་ཐམས་ཅད་གང་ལས་འཕྲོ་ཞིང་སྣང་བའི་གཞི་མ་སྟོན་པ་ཀུན་བྱེད་ཉིད་ཡིན་
པར་ཞལ་གྱིས་བཞེས་པ་འདི་གསུངས་སོ། །གཉིས་པ་ལ་གསུམ་སྟེ། ཀུན་བྱེད་ཆོས་
ཐམས་ཅད་ཀྱི་གཞིར་བསྟན་པ། རྩོལ་སྒྲུབ་བཅོས་མའི་གཞི་དྲུག་གིས་དེ་ཉིད་མི་
མཐོང་བར་བསྟན་པ། མ་བཅོས་རྣལ་མའི་གཞི་དྲུག་གིས་དེ་བཞིན་ཉིད་ལྷུན་གྲུབ་ཏུ་
བསྟན་པའོ། །དང་པོ་གཉིས་ཏེ། རང་བཞིན་གསུམ་གྱི་ངོ་བོ་མདོར་བསྟན་པ་དང་།
རྒྱས་པར་བཤད་པའོ། །དང་པོ་ནི། ཀྱེ་སེམས་དཔའ་ཆེན་པོ་སྟོན་པ་ཀུན་བྱེད་ཉིད་
ཆོས་རྣམས་ཀུན་གྱི་གཞི་མ་ཡིན་པའི་ཚུལ་འདི་ཉོན་ཅིག དེ་ལ་ཀུན་བྱེད་ང་ནི་ཇི་ལྟར་
སྣང་བའི་ཆོས་རྣམས་ཐམས་ཅད་ཀུན་གྱི་གནས་ལུགས་རིག་པ་བྱང་ཆུབ་ཀྱི་སེམས་
ཡིན་ལ། སྙིང་པོ་བྱང་ཆུབ་ཀྱི་སེམས་ནི་ཆོས་རྣམས་མ་ལུས་པ་ཀུན་གྱི་གཞི་མ་སྟེ།
དེ་ཡང་ཚུལ་ཇི་ལྟར་ན་ཀུན་བྱེད་ང་ཡི་རང་བཞིན་སྟོང་གསལ་ཐུགས་རྗེ་སྟེ་རྣམ་པ་
གསུམ་ལས་རྒྱལ་བ་སྐུ་གསུམ་གྱི་སྟོན་འཁོར་བསྟན་པ་ཕུན་སུམ་ཚོགས་པའི་ཆོས་
ཐམས་ཅད་བྱུང་བ་ཡིན་པས་ན། བྱང་ཆུབ་ཀྱི་སེམས་ལ་ཕུན་སུམ་ཚོགས་པའི་དགོས་
པ་མ་ལུས་པ་ཀུན་ཀྱང་ཚང་ཞིང་ཚོགས་པ་ཡིན་ནོ། །ཞེས་པའོ། །གཉིས་པ་ནི། དེ་
ལ་ཀུན་བྱེད་བྱང་ཆུབ་སེམས་ཀྱི་རང་བཞིན་རྣམ་པ་གསུམ་པོ་དེ་ནི་གང་ཞེ་ན། རང་
བཞིན་རྣམ་པ་གསུམ་ནི་འདི་ལྟར་ཤེས་པར་བྱ་སྟེ། སྙིང་པོ་བྱང་ཆུབ་སེམས་ཀྱི་རང་
བཞིན་གདོད་ནས་སྐྱེ་བ་མེད་ཅིང་སྤྲོས་པའི་མཐའ་ཐམས་ཅད་དང་བྲལ་བའི་སྟོང་པ་
ཉིད་དཔེར་ན་མེ་ལོང་གི་ངོས་ནག་དམ་མེ་བ་ལྟ་བུ་དང་། དེའི་ངོ་བོ་རང་བྱུང་ཡེ་ཤེས་
- 139 -



ལེའུ་ཞེ་བརྒྱད་པ།
ཀྱི་གདངས་འགགས་པ་མེད་པ་ལས་རྩལ་སྣང་ཐམས་ཅད་འཆར་རུང་གི་ཆ་འོད་
གསལ་བའི་ཡེ་ཤེས་མེ་ལོང་གི་དངས་ལྟ་བུ་དང་། དེ་ལྟ་བུའི་འཆར་བའི་གདངས་མི་
འགག་པའི་རྩལ་ལས་རོལ་བ་སྐྱེ་བའི་ཆོ་འཕྲུལ་དུ་ཚོགས་དྲུག་ཡུལ་གྱི་སྣང་ཆ་ངེས་
མེད་སྣ་ཚོགས་སུ་འབྱུང་བ་གཟུགས་བརྙན་དངོས་སུ་ཤར་བ་ལྟ་བུ་དང་གསུམ་སྟེ། དེ་
ལྟ་བུའི་རང་བཞིན་གསུམ་པོ་དེ་ནི་སྐུ་གསུམ་གྱིས་བསྟན་པ་དང་སྟོན་པ་དང༌། འཁོར་
ཕུན་སུམ་ཚོགས་པ་གསུམ་གྱི་གཞི་མ་ཡིན་པར་བསྟན་པ་ཡིན་ཏེ། དེ་ཇི་ལྟར་ཞེ་ན་
ཀུན་བྱེད་བྱང་ཆུབ་སེམས་ཀྱི་རང་བཞིན་རྒྱུ་རྐྱེན་གང་ལས་ཀྱང་མ་སྐྱེས་པས་གདོད་
ནས་སྐྱེ་བ་མེད་པའི་གཤིས་ལུགས་སྟོང་ཆེན་དེ་བཞིན་ཉིད་སྤྲོས་པ་ཐམས་ཅད་དང་
བྲལ་བའི་རང་བཞིན་ལས་ནི། སྐུ་གསུམ་ཀྱི་སྟོན་པ་གསུམ་གྱིས་གདུལ་བྱའི་བློ་དང་
འཚམས་པར་གསུངས་པའི་ཆོས་ཀྱི་གཞི་མ་བསྟན་པ་ཕུན་སུམ་ཚོགས་པ་བྱུང་བ་ཡིན་
ཏེ༑ བསྟན་པ་དམ་པའི་ཆོས་ཐམས་ཅད་ཀྱི་བརྗོད་བྱའི་སྙིང་པོ་དང་རྟོགས་བྱའི་དམ་
པ་ནི་ཆོས་རྣམས་ཀྱི་རང་བཞིན་གདོད་ནས་སྐྱེ་བ་མེད་པ་ཆོས་ཉིད་དེ་བཞིན་ཉིད་ཡིན་
པའི་ཕྱིར་དང་། ངོ་བོ་རང་བྱུང་གི་ཡེ་ཤེས་གཟུང་འཛིན་རྣམ་རྟོག་གིས་མ་བསྒྲིབས་
ཤིང་རྩལ་སྣང་ཐམས་ཅད་མ་འགག་པ་འཆར་རུང་གི་ཆ་གསལ་བའི་ཡེ་ཤེས་དེ་ཡི་
རང་བཞིན་ལས་ནི་སྟོན་པ་གསུམ་གྱི་རང་བཞིན་ཕུན་སུམ་ཚོགས་པ་སྣང་བ་ཡིན་ཏེ།
ཆོས་རྣམས་ཐམས་ཅད་ཀྱི་རང་བཞིན་ནི་སེམས་ཉིད་རང་བྱུང་གི་ཡེ་ཤེས་ཀྱི་སྣང་ཆ་
མ་འགག་པར་གསལ་བའི་གདངས་ལས་འཆར་ཞིང་སྟོན་དགོས་པའི་ཕྱིར་དང་། སྙིང་
པོ་བྱང་ཆུབ་སེམས་ཀྱི་རང་བཞིན་གདོད་ནས་མ་སྐྱེས་པའི་ངང་ལས་སྐྱེ་བའི་ཆོ་འཕྲུལ་
དུ་ཤར་བའི་རྩལ་སྣང་སྣ་ཚོགས་སུ་སྣང་བའི་ངོ་བོ་ལས་ནི། སྐུ་གསུམ་གྱི་སྟོན་པ་
གསུམ་གྱི་འཁོར་གྱི་རང་བཞིན་རྣམ་པ་གསུམ་པོ་ཕུན་སུམ་ཚོགས་པར་སྣང་བ་ཡིན་
ཏེ༑ དུས་གསུམ་གྱི་སངས་རྒྱས་དང་ས་བཅུ་ཡི་སེམས་དཔའ་དང་ཁམས་གསུམ་གྱི་
སེམས་ཅན་ཐམས་ཅད་བྱང་ཆུབ་སེམས་ཀྱི་རྩལ་སྣང་འགག་མེད་དེའི་རོལ་བར་ཤར་
- 140-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་ཡིན་པའི་ཕྱིར་རོ། །གཉིས་པ་ལ་གསུམ་སྟེ། མདོར་བསྟན་པ། རྒྱས་པར་བཤད་
པ༑ དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་རྒྱལ་བ་སྐུ་གསུམ་གྱི་སྟོན་
པ་རྣམས་ཀྱིས་རྩོལ་སྒྲུབ་ཅན་གྱི་གཞི་དྲུག་ཇི་ལྟར་བསྟན་པའི་ཚུལ་འདི་བཤད་ཀྱིས་
ཉོན་ཅིག དེ་ཡང་སྟོན་པ་ཀུན་བྱེད་ང་ཡི་རང་བཞིན་ནི་ཆོས་ཉིད་རང་བྱུང་གི་ཡེ་ཤེས་
གཅིག་པུ་ཡི་རང་བཞིན་ཡིན་པ་ལ་སྙིང་པོ་བྱང་ཆུབ་ཀྱི་སེམས་ང་ཉིད་ཀྱི་རྩལ་སྣང་
མ་འགགས་པའི་ཆ་ལས་སྣང་བའི་སྐུ་གསུམ་གྱི་སྟོན་པ་རྣམ་པ་གསུམ་གྱིས། ཆོས་
ཉིད་སྐྱེ་བ་མེད་པའི་རྩལ་ལས་སྐྱེ་བའི་ཆོ་འཕྲུལ་ཏུ་འབྱུང་བའི་སྐུ་གསུམཾ་སོ་སོའི་འཁོར་
གྱི་ཚོགས་རྣམ་པ་གསུམ་ལ། རང་རང་གི་ལས་དང་སྐལ་བ་སོགས་དང་མཐུན་པར་
ཀུན་བྱེད་ང་ཡི་ཆོས་ཉིད་དེ་བཞིན་ཉིད་གཅིག་པུ་འདི་ལ། རྟོགས་པར་བྱ་བའི་ཐབས་
ཀྱི་རིམ་པ་ལྟ་བ་དང་དམ་ཚིག་ལ་སོགས་པའི་གཞི་མ་དྲུག་པོ་ཐ་དད་རྩོལ་སྒྲུབ་ཅན་
གྱི་རང་བཞིན་དུ་བསྟན་པ་ཡིན་ནོ། །གཉིས་པ་རྒྱས་པར་བཤད་པ་ལ་དྲུག་སྟེ། ལྟ་བ་
ཡུལ་དུ་བལྟས་པས་དེ་བཞིན་ཉིད་མི་མཐོང་བ། དམ་ཚག་རིས་ཅན་དུ་བསྲུང་བས་དེ་
བཞིན་ཉིད་ལས་ཉམས་པ། ཕྲིན་ལས་གཟའ་གཏད་ཀྱིས་བཙལ་བས་དེ་བཞིན་ཉིད་
མི་འགྲུབ་པ། ལམ་གོང་འོག་ཏུ་བགྲོད་པས་དེ་བཞིན་ཉིད་དུ་མི་ཕྱིན་པ། ས་གོང་འོག་
ཏུ་སྦྱངས་བས་དེ་བཞིན་ཉིད་དུ་མི་འབྱོང་བ། ཡེ་ཤེས་ཡུལ་དུ་བལྟས་པས་དེ་བཞིན་
ཉིད་དུ་མི་མཐོང་བའོ། ། །
དང་པོ་ནི། དེ་ལ་སྐུ་གསུམ་གྱི་སྟོན་པ་རྣམས་ཀྱིས་བསྟན་པའི་རྩོལ་བཅས་ཀྱི་གཞི་མ་
དྲུག་པོ་དེ་ཇི་ལྟ་བུ་ཡིན་ཞེ་ན། འདི་ལྟར་སྐུ་གསུམ་གྱི་སྟོན་པ་རྣམས་ཀྱིས་བསྟན་པ་ནི་
མདོར་བསྡུ་ན་ངེས་ཐོབ་ཀྱི་ཐེག་པ་དྲུག་པོ་ཡིན་ལ། དེ་ལྟ་བུའི་རྩོལ་བཅས་ཀྱི་ཐེག་པ་
དྲུག་པོ་དེས་ཀུན་བྱེད་རྒྱལ་པོའི་རང་བཞིན་ཆོས་ཉིད་དེ་བཞིན་ཉིད་དེ་རང་རང་གིས་
གཏན་ལ་ཕབ་པའི་ལྟ་བ་ཆོས་ཉིད་ཀྱི་དོན་མཐོང་བར་བྱ་བའི་གཞི་མ་བྱེད་པ་ཡིན་ཏེ།
འདི་ལྟར་བྱང་ཆུབ་སེམས་དཔས་བདག་མེད་གཉིས་སུ་གཏན་ལ་འབེབ་པ་ནས་ཨ་
• 141 -



ལེའུ་ཞེ་བརྒྱད་པ།
ནུ་ཡོ་ག་བས་དབྱིངས་དང་ཡེ་ཤེས་དབྱེར་མེད་དུ་གཏན་ལ་འབེབ་པའི་བར་གྱི་ངེས་
ཐོབ་ཀྱི་ཐེག་པ་དྲུག་པོས་གཏན་ལ་དབབ་བྱའི་གཞིའམ་དམིགས་ཡུལ་དེ་ཆོས་ཉིད་
དེ་བཞིན་ཉིད་ཡིན་པའི་ཕྱིར་རོ། །འོན་ཀྱང་ཐེག་པ་འོག་མ་པ་དེ་དག་གིས་ཆོས་ཉིད་
བལྟ་བྱ་ལྟ་བྱེད་གཉིས་སུ་མེད་པར་མ་རྟོགས་པར་དེ་བཞིན་ཉིད་གཏན་ལ་དབབ་བྱའི་
ཡུལ་དུ་བལྟས་ནས། དེ་ལ་ཡུལ་ཅན་གྱི་བློས་སོ་སོར་རྟོག་ཅིང་དཔྱོད་པར་བྱེད་པ་དེས་
ནི་གནས་སྐབས་རང་རང་གིས་ཇི་ལྟར་གཏན་ལ་ཕབ་པའི་དོན་དེ་མཐོང་བར་བྱ་བའི་
ཐབས་ཙམ་ཁོ་ན་བྱེད་པ་ཡིན་ཏེ། དེ་ལས་གཞན་དུ་ཆོས་ཉིད་དེ་བཞིན་ཉིད་ཀྱི་རང་
བཞིན་ཇི་ལྟ་བ་ཉིད་རྟོགས་པར་མི་ནུས་ཏེ། ཅིའི་ཕྱིར་ན་དེ་བཞིན་ཉིད་ཀྱི་རང་བཞིན་
ནི་གདོད་ནས་མ་སྐྱེས་ཤིང་ངོ་བོ་མཚན་མ་མེད་པའི་ཕྱིར་རྟོག་དཔྱོད་ཀྱི་བློས་དམིགས་
པར་བྱ་བའི་ཡུལ་གང་ཡང་གྲུབ་པ་མེད་པས། འོག་མའི་ཐེག་པ་དེ་དག་གི་རྟོག་དཔྱོད་
ཀྱི་ངོ་བོར་གྱུར་པའི་བློ་ཡིས་བལྟས་ཤིང་བརྟགས་པས་བློ་ལས་འདས་པའི་ཡེ་ཤེས་
ཆོས་ཉིད་དེ་བཞིན་ཉིད་ལ་སེམས་ཀྱི་སྤྱོད་ཡུལ་དུ་གྱུར་པའི་མཐོང་བར་བྱ་བ་རྡུལ་ཙམ་
མེད་པས་མི་མཐོང་བར་གསུངས་སོ། །ཚུལ་དེ་ལྟར་ཀློང་ཆེན་ལས། ཡོད་མེད་མིང་
དང་བྲལ་བས་ན། །མཚོན་དུ་མེད་པ་ཆོས་ཀྱི་སྐུ། །ཆེ་ཆུང་བོངས་ཚོད་བཟུང་མེད་
པས། །དངོས་གཞི་མེད་པ་ཆོས་ཀྱི་སྐུ། །མཚན་མའི་ཡུལ་དང་བྲལ་བའི་ཕྱིར། །ཐ་
སྙད་མེད་པ་ཆོས་ཀྱི་སྐུ། །ཡུལ་དང་ཡུལ་ཅན་མ་གྲུབ་པས། །བལྟ་རུ་མེད་པ་ཆོས་ཀྱི་
སྐུ། །ཞེས་གསུངས་པ་ལྟར་རོ། ། །
གཉིས་པ་ནི། དེ་བཞིན་དུ་ཀུན་བྱེད་བྱང་ཆུབ་སེམས་ཀྱི་རང་བཞིན་ཆོས་ཉིད་དེ་བཞིན་
ཉིད་དེ། ངེས་ཐོབ་ཀྱི་ཐེག་པ་དྲུག་པོས་རང་རང་གི་གཞུང་ནས་བསྟན་པའི་དམ་ཚིག་
རྣམས་མི་ཉམས་པར་བསྲུང་བས་རང་རྒྱུད་ལ་ལྟུང་བས་མི་གོས་པར་ཉེས་སྐྱོན་ཐམས་
ཅད་སེལ་བར་བྱེད་པའི་གཞི་མ་བྱེད་པ་ཡིན་ཏེ། ཐེག་པ་སོ་སོས་དེ་བཞིན་ཉིད་ཀྱི་
གནས་ལུགས་ཇི་ཙམ་རྟོགས་པའི་ལྟ་བ་དང་མཐུན་པར་སྤང་བླང་མ་འཆོལ་བར་བྱེད་
- 142 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དགོས་པའི་ཕྱིར་རོ། ། དེ་ལྟ་ན་ཡང་དེ་ལྟར་སྤང་བླང་རྩོལ་བསྒྲུབ་དང་བཅས་པའི་
དམ་ཚིག་དེས་ནི་ཐེག་པ་རང་རང་གི་ལམ་བསྒྲུབ་པ་ལ་སྒྲིབ་པའི་བར་ཆད་མེད་པའི་
ཐབས་ཙམ་བྱེད་པ་ཡིན་ཏེ། འོན་ཀྱང་གནས་ལུགས་དེ་བཞིན་ཉིད་ལ་བསྲུང་བའི་
ཡུལ་དུ་གྲུབ་པ་གང་ཡང་མེད་པས་ཐེག་པ་འོག་མ་པ་དེ་དག་གིས་རེ་དོགས་འབད་
རྩོལ་གྱིས་བླང་དོར་ཅན་གྱི་དམ་ཚིག་དེ་བསྲུང་བས། དེ་བཞིན་ཉིད་ལ་དམ་ཚིག་མི་
ཉམས་ཤིང་ཐུབ་པ་མེད་པར་མ་ཟད་ཡེ་བསྲུང་འདའ་བ་མེད་པའི་དོན་མ་རྟོགས་པས་
དེ་ལས་ཉམས་པ་ཡིན་པར་གསུངས་སོ། །གསུམ་པ་ནི། ཆོས་ཉིད་དེ་བཞིན་ཉིད་དེ་
ཐེག་པ་རང་རང་གིས་ཕྲིན་ལས་རྣམ་པ་བཞི་ནི་གང་བསྒྲུབ་པ་ཐམས་ཅད་གྲུབ་པར་
བྱེད་པའི་གཞི་མ་བྱེད་པ་ཡིན་ཏེ་སོ་སོའི་ལྟ་དགོངས་དང་ལྡན་པའི་སྒོ་ནས་ལས་རྣམས་
བསྒྲུབ་དགོས་པའི་ཕྱིར་རོ། །འོན་ཀྱང་ཐེག་པ་དེ་དག་གིས་ཕྲིན་ལས་བསྒྲུབ་པ་ཐམས་
ཅད་རྩོལ་སྒྲུབ་ཀྱིས་བཙལ་བས་གྲུབ་པར་བྱེད་པའི་ཐབས་ཙམ་ཁོ་ན་བསྟན་པ་ཡིན་
ཏེ་རྫོགས་པ་ཆེན་པོའི་རྩོལ་མེད་ལྷུན་གྱིས་གྲུབ་པའི་ཕྲིན་ལས་དེ་དག་ལ་མེད་པའི་
ཕྱིར་རོ། །དེས་ན་དེ་བཞིན་ཉིད་ལ་བཙལ་བའི་ཡུལ་དུ་གྲུབ་པ་མེད་པར་སྤྱོད་ཡུལ་
ཐམས་ཅད་ལས་འདས་པ་ཡིན་པས་རྩོལ་སྒྲུབ་ཅན་གྱི་ཕྲིན་ལས་དེ་དག་གིས་དེ་བཞིན་
ཉིད་དེ་ལ་ལས་ཀྱི་འབྲས་བུ་གང་ཡང་གྲུབ་པ་མེད་དོ་ཞེས་སོ། །
བཞི་པ་ནི། ཐེག་པ་འོག་མ་པ་དེ་དག་གིས་ཆོས་ཉིད་དེ་བཞིན་ཉིད་དེ་ལམ་གྱིས་གོང་
ནས་གོང་དུ་བགྲོད་པས་འབྲས་བུའི་སར་ཕྱིན་པར་བྱེད་པའི་གཞི་མ་བྱེད་པ་ཡིན་ཏེ།
ཆོས་ཉིད་ཀྱི་ལྟ་བ་གོང་ནས་གོང་དུ་འཕེལ་བའི་སྒོ་ནས་ལམ་ལ་བགྲོད་དགོས་པའི་
ཕྱིར་རོ། །དེ་ལྟར་ལམ་ལ་རིམ་བཞིན་རྩོལ་བའི་ཐབས་ཀྱིས་བགྲོད་པར་བྱེད་པ་དེས་
ནི་རང་རང་གི་འབྲས་བུའི་གནས་སུ་ཕྱིན་པར་བྱེད་པའི་ཐབས་ཙམ་ཁོ་ན་བྱེད་པ་ཡིན་
ཏེ༑ དེ་ལས་གཞན་དུ་ཆོས་ཉིད་དེ་བཞིན་ཉིད་ལ་ལམ་གྱིས་གོང་ནས་གོང་དུ་བགྲོད་
པ་མེད་པའི་ཕྱིར་ན། ཐེག་པ་འོག་མའི་བགྲོས་པས་ཕྱིན་པའི་རང་བཞིན་ཅན་དེས་
- 143 -



ལེའུ་ཞེ་བརྒྱད་པ།
ནི་དེ་བཞིན་ཉིད་ཀྱི་གནས་ལུགས་ཇི་བཞིན་པའི་ཐོག་ཏུ་ཕྱིན་པ་མ་ཡིན་ཏེ་ཅིས་ཕྱིར་
ན་དེ་བཞིན་ཉིད་ནི་ཆོས་ཐམས་ཅད་ལ་ཆོས་ཉིད་སྙིང་པོའི་ཚུལ་དུ་ཡེ་ནས་ཁྱབ་ཅིང་
གནས་པ་ཡིན་པས་དེ་ལས་གཞན་དུ་བགྲོད་པ་མེད་པའི་ཕྱིར་རོ། །
ལྔ་པ་ནི། གཞན་ཡང་དེ་བཞིན་ཉིད་ནི་ཐེག་པ་འོག་མ་པ་དེ་དག་གིས་རང་རང་གི་
གནས་སྐབས་དང་མཐར་ཐུག་གི་ས་ནི་སྦྱངས་བར་བྱེད་པའི་སྒོ་ནས་ས་དེ་དང་དེར་
གནས་བར་བྱེད་པའི་གཞི་མ་བྱེད་པ་ཡིན་ཏེ། ཆོས་ཉིད་དེ་བཞིན་ཉིད་ཅི་ཙམ་རྟོགས་
པའི་ལྟ་བའི་སྒོ་ནས་སའི་མཐོ་དམན་འབྱེད་དགོས་པའི་ཕྱིར་རོ། །འོན་ཀྱང་ཐེག་པ་
དེ་དག་གིས་ས་ལ་སྦྱངས་བགྲོད་བྱེད་པ་དེས་ནི་རང་རང་གི་མཐར་ཐུག་གི་འབྲས་བུ་
དེ་ལས་གོང་དུ་སྦྱང་བགྲོད་མི་དགོས་སའི་སར་ཕྱིན་པར་བྱེད་པའི་ཐབས་ཙམ་ཁོ་ན་
བྱེད་པ་ལས་ཆོས་ཉིད་བགྲོད་དུ་མེད་པའི་ས་ཇི་བཞིན་པ་ཐོབ་པ་མ་ཡིན་ཏེ། ཆོས་ཉིད་
དེ་བཞིན་ཉིད་ཀྱི་ས་ལ་ཆོས་ཐམས་ཅད་ཀུན་མ་སྦྱང་མ་བགྲོད་བཞིན་དུ་ཡེ་ནས་དབྱེར་
མེད་མཉམ་པ་ཉིད་དུ་གནས་པ་ཡིན་པས་དེ་ལས་གཞན་དུ་གནས་པར་བྱ་བའི་ས་ལ་
གསར་དུ་སྒྲིབ་པ་སྦྱང་དུ་མེད་པས་སྦྱང་བགྲོད་ཀྱི་རྩོལ་བས་དེ་བཞིན་ཉིད་དེ་སླར་ཡང་
སྒྲིབས་པའི་ཕྱིར་རོ། །
དྲུག་པ་ནི། ཆོས་ཉིད་དེ་བཞིན་ཉིད་དེ་ཐེག་པ་སོ་སོའི་རྟོགས་བྱའི་ཡེ་ཤེས་དེ་དག་
རྟོགས་པར་བྱེད་པའི་གཞི་མ་བྱེད་པ་ཡིན་ཏེ། བྱང་ཆུབ་སེམས་དཔའི་ལམ་གྱི་བདག་
མེད་གཉིས་རྟོགས་ཀྱི་ཡེ་ཤེས་ལ་སོགས་པ་ཐེག་པ་གང་ཡིན་ཀྱང་སོ་སོའི་རྟོགས་པའི་
ཡེ་ཤེས་དེ་ཉིད་དེ་བཞིན་ཉིད་ལ་དམིགས་པའི་ཡུལ་ཅན་ཡིན་པའི་ཕྱིར་རོ། །དེ་ལྟར་
ཐེག་པ་འོག་མ་རྣམས་ཀྱིས་རྟོགས་པའི་ཡེ་ཤེས་དེས་ནི་རང་རང་གི་སྐབས་ནས་བསྟན་
པའི་ཆོས་ཉིད་ཙམ་རིག་ཅིང་རྟོགས་པར་བྱེད་པའི་ཐབས་ཡིན་གྱི་བྱང་ཆུབ་སེམས་ཀྱི་
གནས་ལུགས་ཇི་བཞིན་པ་ནི་རྟོགས་ནུས་པ་མ་ཡིན་ཏེ། འདི་ལྟར་གནས་ལུགས་མཐར་
ཐུགས་པ་ཆོས་ཉིད་དེ་བཞིན་ཉིད་ལ་རྟོགས་པའི་ཡུལ་དུ་གྲུབ་པ་མེད་པས་རྟོགས་
- 144 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱའི་ཡུལ་མེད་པ་དང་། སེམས་ཉིད་རང་བྱུང་གི་ཡེ་ཤེས་ལ་ཡུལ་ལ་དམིགས་པའི་
རྟོགས་པ་མེད་པས་རྟོགས་བྱེད་ཀྱི་བློ་མ་གྲུབ་པས་ཡེ་ནས་རྟོགས་བྱ་རྟོགས་བྱེད་ཐམས་
ཅད་ལས་འདས་པ་ཡིན་པའི་ཕྱིར་རོ། །
གསུམ་པ་དོན་བསྡུ་བ་ནི། ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་བྱང་ཆུབ་
ཀྱི་སེམས་ནི་ཆོས་ཐམས་ཅད་ཀྱི་གཞི་མ་ཡིན་པས། སྐུ་གསུམ་གྱི་སྟོན་པ་རྣམས་ཀྱིས་
ངེས་ཐོབ་ཀྱི་ཐེག་པ་དྲུག་པོ་སོ་སོ་ཡི་ལྟ་སྤྱོད་གཉིས་ལ་ནང་གསེས་སུ་གོང་དུ་བསྟན་
པ་ལྟར་ལྟ་བ་དང་དམ་ཚིག་ལ་སོགས་པ་དྲུག་དྲུག་ཏུ་བསྟན་པ་དེ་དག་གིས་བཙལ་
ཞིང་བསྒྲུབ་པར་བྱེད་པའི་ཐབས། རྒྱུ་འབྲས་རྩོལ་སྒྲུབ་ཅན་གྱི་ལམ་ལ་ལྟོས་དགོས་
པའི་འཁོར་རྣམས་ལ་དེ་ལྟར་བསྟན་པས། དེ་དག་རེ་རེ་བཞིན་དུ་གདུལ་བྱ་རང་
རང་གི་བློ་ལ་ཐེག་པ་གང་འཐད་པའམ་བློ་དང་འཚམས་པའི་དོན་ལ་རྟོགས་ཅིང་བསམ་
པ་རེ་རེ་ཡིས་གོང་དུ་བསྟན་པའི་ལྟ་སྤྱོད་ཀྱི་གཞི་མ་དྲུག་ལ་འབད་རྩོལ་ཀྱིས་བཙལ་
བར་བྱས་ཀྱང་། སེམས་ཉིད་རང་བྱུང་གི་ཡེ་ཤེས་ཆོས་ཉིད་དེ་བཞིན་ཉིད་ལ་བསྒྲུབ་
ཅིང་བཙལ་བར་བྱ་བའི་ཡུལ་དུ་གྲུབ་པ་མེད་པས་ན། དེ་ལྟར་འབད་རྩོལ་གྱིས་བཙལ་
བས་མ་བཅོས་དེ་བཞིན་ཉིད་ཀྱི་རང་བཞིན་ལ་བཅོས་ཤིང་བསྒྱུར་བར་བྱས་པའི་ཕྱིར་
ན༑ རང་གི་སེམས་ཉིད་རང་བྱུང་གི་ཡེ་ཤེས་ཆོས་ཐམས་ཅད་ཀྱི་གཞི་མ་འགྱུར་མེད་
བདེ་བ་ཆེན་པོའི་རང་བཞིན་ནམ་མཁའ་ལྟར་བཅོས་སུ་མེད་པ་དེ་དང་མི་འཕྲད་པར་
དེ་ལ་སྒྲིབ་ཅིང་གོལ་བ་ཡིན་ཏེ། ཡེ་ཤེས་བདུན་འབྱུང་གི་རྒྱུད་ལས། ཞེན་དྲུག་ལོག་
པའི་རྩོལ་བརྒྱད་ཀྱིས། །མ་བཅོས་གསང་བའི་དགོངས་པ་བསླད། །འཛིན་སེམས་
ལོག་པའི་ལྕགས་ཀྱིས་བཅིངས། །མཚན་མ་འཁོར་བའི་འདམ་དུ་བཟུང་། །ཞེན་
ཆགས་ལོག་པའི་མདུད་པས་བཅིངས། །ཕྱོགས་བྲལ་ཕྱོགས་སུ་བསླབ་པས་འཁོར། །
ལོག་པའི་རི་བོས་མངོན་དུ་བཀག །ཞེས་གསུངས་པ་ལྟར་རོ། །གསུམ་པ་མ་བཅོས་
རྣལ་མའི་གཞི་དྲུག་གིས་དེ་བཞིན་ཉིད་ལྷུན་གྲུབ་ཏུ་བསྟན་པ་ལ་དྲུག་སྟེ། ཆོས་ཉིད་
• 145 -



ལེའུ་ཞེ་བརྒྱད་པ།
རང་ལས་མེད་པས་ལྟ་བ་ལ་བསྒོམ་དུ་མེད་པ། སེམས་ཉིད་བསྲུང་མཚམས་ལས་འདས་
པས་དམ་ཚིག་བསྲུང་དུ་མེད་པ། ཡོན་ཏན་ལྷུན་གྱིས་གྲུབ་པས་ཕྲིན་ལས་བཙལ་དུ་
མེད་པ། རང་བཞིན་གདོད་ནས་དག་པས་ལམ་ལ་བགྲོད་དུ་མེད་པ། །དྲི་མ་ཡེ་ནས་
མེད་པས་ས་ལ་སྦྱང་དུ་མེད་པ། སེམས་ལས་གཞན་དུ་མེད་པས་ཡེ་ཤེས་ཡུལ་ལས་
འདས་པའོ། །
དང་པོ་ནི། ཀྱེ་སེམས་དཔའ་ཆེན་པོ་རྫོགས་པ་ཆེན་པོའི་མ་བཅོས་རྣལ་མའི་གཞི་དྲུག་
ཡེ་ནས་ལྷུན་གྱིས་གྲུབ་པས་བྱ་རྩོལ་ཐམས་ཅད་དང་བྲལ་བའི་ཚུལ་འདི་ཉོན་ཅིག དེ་
ལ་ཀུན་བྱེད་རྒྱལ་པོའི་ལྟ་བ་བསྒོམ་དུ་མེད་དོ་ཅེས་བསྟན་པ་ནི། ཇི་ལྟར་ཡིན་ཞེ་ན་
ཆོས་ཐམས་ཅད་ཀྱི་རྩ་བ་རང་གི་སེམས་ཉིད་ལས་གཞན་དུ་མེད་པའི་ཕྱིར་ན་བལྟ་
ཞིང་བསྒོམ་པར་བྱ་བའི་ཆོས་གང་ཡང་མེད་ལ། འོ་ན་རང་གི་སེམས་ཉིད་རང་བྱུང་གི་
ཡེ་ཤེས་འདི་ཉིད་བསྒོམ་པར་བྱའོ་སྙམ་ན། རང་གིས་རང་ཉིད་ཡུལ་དུ་བྱས་ཏེ་དེ་ལ་
བརྟགས་ཤིང་བལྟ་བར་བྱ་བ་དང་དམིགས་ཤིང་བསྒོམ་བྱ་རུ་གྲུབ་པ་གང་ཡང་མེད་
དེ་བལྟ་བྱ་ལྟ་བྱེད་ཐ་དད་དུ་མེད་པ་དང་རང་གིས་རང་ལ་བྱེད་པ་འགལ་བ་ཡིན་པའི་
ཕྱིར་ན་རང་གི་སེམས་ཉིད་ཀྱང་བསྒོམ་དུ་མེད་ལ། དེས་ན་བསྒོམ་པར་བྱ་བའི་ཡུལ་
ནི་སེམས་དང་སེམས་ལས་གཞན་པའི་ཆོས་གང་ཡང་སྟོན་པ་ཀུན་བྱེད་ང་ཡིས་བསྟོན་
པར་བྱས་པ་རྡུལ་ཙམ་མེད་པ་དེས་ན་རྫོགས་པ་ཆེན་པོའི་ལྟ་བ་ལ་དཔེ་དོན་རྟགས་
གསུམ་གྱི་སྒོ་ནས་སྒོམ་དུ་མེད་པར་ཅེས་བསྟན་པ་ཡིན་ཏེ། དེ་ཡང་རིག་པ་བྱང་ཆུབ་
སེམས་ཀྱི་དཔེ་ནམ་མཁའ་ལ་བསམས་ཀྱང་བསྒོམ་དུ་མེད་པ་དང་། དོན་ཆོས་ཉིད་
སྐྱེ་བ་མེད་པ་ལ་བསྒོམ་དུ་མེད་པ་དང་། རྟགས་ཡེ་ཤེས་རང་གསལ་གྱི་ངོ་བོ་ཡང་མཚན་
འཛིན་བློ་ཡི་སྤྱོད་ཡུལ་ལས་འདས་པས་བསྒོམ་དུ་མེད་པར་གསུངས་ཏེ། མདོ་བཅུ་
ལས། དཔེ་ཡིས་བསྒོམ་དུ་མེད་པ་ནི། །ཆོས་ཀུན་དཔེ་ནི་ནམ་མཁའ་སྟེ། །ནམ་མཁའ་
སྟོང་ཞིང་བདག་མེད་པས། །དེ་བཞིན་དཔེ་ལ་བསྒོམ་དུ་མེད། །དོན་གྱིས་བསྒོམ་དུ་
- 146 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མེད་པ་ནི། །ཆོས་ཀུན་དོན་ནི་སྐྱེ་བ་མེད། །སྐྱེ་བ་མེད་པའི་ཆོས་ཉིད་ནི། །བསྒོམ་དུ་
ཡོད་པར་མ་གསུངས་སོ། །རྟགས་ཀྱིས་བསྒོམ་དུ་མེད་པ་ནི། །རང་བྱུང་ཡེ་ཤེས་འགག་
མེད་དེ། །ཡེ་ནས་ཡེ་ཤེས་རང་གསལ་བས། །མཚན་མའི་ཡུལ་ལ་མི་གནས་པས། །
བསྒོམ་དུ་ཡོད་པར་མ་གསུངས་སོ། །ཞེས་གསུངས་སོ། །
གཉིས་པ་ནི། དེ་བཞིན་དུ་རྫོགས་པ་ཆེན་པོའི་དམ་ཚིག་བསྲུང་དུ་མེད་དོ་ཅེས་བསྟན་
པ་ནི། འདི་ལྟར་རྟོག་ཚོགས་གང་ཤར་ཐམས་ཅད་སེམས་ཉིད་རང་བྱུང་གི་ཡེ་ཤེས་
གཅིག་གི་རྩལ་ལས་ཤར་བ་ཡིན་པར་འདྲ་བ་ལ། ལ་ལ་བཟང་པོར་བལྟས་ནས་དང་
དུ་ལེན་པ་དང་། ལ་ལ་ངན་པར་བལྟས་ནས་སྤང་བར་བྱེད་པའི་སྒོ་ནས་དམ་ཚིག་མི་
ཉམས་པར་བསྲུང་བར་བྱེད་པའི་རྩོལ་བས་ཅི་ཙམ་འབད་པར་བྱས་ཀྱང་བསྲུང་མི་ཐུབ་
སྟེ༑ ཅིས་ཕྱིར་ན་སེམས་ཉིད་རང་གི་རྩལ་སྣང་འགག་མེད་དུ་འཆར་བ་རང་གི་སེམས་
ཀྱི་ཆོས་ཉིད་ཡིན་པས་བཀག་ཀྱང་མི་ཁེགས་ཤིང་། དོན་ལ་རང་བྱུང་ཡེ་ཤེས་ཀྱི་རང་
རྩལ་འགག་མེད་དུ་ཤར་བ་ཡིན་ཕྱིར་རྣམ་རྟོག་དང་ཉོན་མོངས་རང་མཚན་པའི་ཆོས་
སུ་གྲུབ་པ་མེད་པས་བཟང་ངན་བླང་དོར་བྱེད་པའི་སྒོ་ནས་བསྲུང་དུ་མེད་པའི་ཕྱིར་ཏེ།
མདོ་བཅུ་ལས། སྤྱོད་པ་བླང་དོར་མེད་པ་ནི། །སེམས་ཉིད་རྫོགས་པ་ཆེན་པོ་ལ། །
སྣང་བའི་ཆོས་དང་སྲིད་པའི་ཆོས། །ཐམས་ཅད་བྱང་ཆུབ་སེམས་ཡིན་པས། །སེམས་
ཉིད་ཡེ་ཤེས་སྤྱོད་པ་ལ། །འདི་བླང་འདི་དོར་ཡོངས་མ་མཆིས་ཞེས་སོ། །
གསུམ་པ་ནི། ཀྱེ་རྫོགས་པ་ཆེན་པོའི་ཕྲིན་ལས་བཙལ་དུ་མེད་ཅེས་བསྟན་པ་ནི་ཇི་
ལྟར་ཞེ་ན། རྫོགས་པ་ཆེན་པོའི་ལམ་དུ་སེམས་ཉིད་རང་བྱུང་གི་ཡེ་ཤེས་ཡེ་སྟོང་འདུས་
མ་བྱས་པའི་རང་བཞིན་ཅན་ཏེ་རྒྱུ་འབྲས་རྩོལ་སྒྲུབ་ཀྱི་ཡུལ་ལས་ཡེ་ནས་འདས་པའི་
ཕྱིར་ན་ཕྲིན་ལས་གང་ཞིག རྒྱུ་མེ་དང་མཆོད་རྟེན་སྔགས་དང་ཏིང་འཛིན་ལ་སོགས་
པའི་ལས་བསྒྲུབ་པ་ལ་བརྟེན་ནས་གནས་སྐབས་དང་མཐར་ཐུག་གི་འབྲས་བུར་གྱུར་
བའི་འདོད་པའི་དངོས་གྲུབ་ཐམས་ཅད་ཐོབ་པར་འདོད་པ་འོག་མའི་ཐེག་པ་ལྟ་བུ་མ་
- 147 -



ལེའུ་ཞེ་བརྒྱད་པ།
ཡིན་པར། རྫོགས་པ་ཆེན་པོས་རྒྱུའི་རྩོལ་བ་ལ་བརྟེན་ནས་འབྲས་བུ་ལ་ཐོབ་ཏུ་རེ་
བའི་འདོད་པ་མེད་པ་ནི། སེམས་ཉིད་རང་བྱུང་གི་ཡེ་ཤེས་ལ་ཕྲིན་ལས་ཐམས་ཅད་
བཙལ་བ་མེད་པར་ཡེ་ནས་ལྷུན་གྱིས་གྲུབ་པའི་ཕྱིར་ན་ཀུན་བྱེད་རྒྱལ་པོའི་ཕྲིན་ལས་
ལ་བཙལ་དུ་མེད་ཅེས་བསྟན་པ་ཡིན་ཏེ། ནམ་མཁའ་ཆེ་ལས། །ཆོས་རྣམས་ཐམས་
ཅད་གྲུབ་འདོད་ན། །འདོད་པའི་སེམས་ནི་མ་བསྒྲུབ་ཤིག །འདོད་པར་བྱེད་པའི་
སེམས་དེ་ནི། །མི་ལེན་ཐམས་ཅད་སྤོང་བ་ཡིན། །འདི་ནི་རྒྱུ་འབྲས་འདས་པའི་ཕྱིར། །
འབྲས་བུ་འདོད་པ་རྒྱུ་མི་བསྒྲུབ། །མི་རྟོག་རང་བཞིན་གནས་པས་འགྲུབ། །འདོད་
པའི་ཏིང་འཛིན་ཐམས་ཅད་སྤོངས། །ཏིང་ངེ་འཛིན་ལས་འདོད་པ་འཛིན། །འདོད་པ་
དེ་ནི་ཡང་དག་མིན། །ཡང་དག་བཟུང་དུ་ཡོད་མ་ཡིན། །བྱས་པའི་ལས་ནི་ཐམས་ཅད་
ཀུན། །མ་བཙལ་ལྷུན་གྱིས་གྲུབ་པས་བསྒྲུབ། །མ་བཙལ་ལྷུན་གྱིས་གྲུབ་པ་དེ། །བྱས་
པས་གྲུབ་པ་མ་ཡིན་ཏེ། །མ་བྱས་ཡེ་ནས་ལྷུན་གྱིས་གྲུབ། །ཅེས་གསུངས་པ་ལྟར་རོ། །
བཞི་བ་ནི། རྫོགས་པ་ཆེན་པོས་བྱང་ཆུབ་སེམས་ཀྱི་ལམ་ལ་བགྲོད་དུ་མེད་ཅེས་བསྟན་
པ་ནི་ཇི་ལྟར་ཡིན་ཞེ་ན། ཀྱེ་དུས་གསུམ་གྱི་སངས་རྒྱས་རྣམས་དང་། ཁམས་གསུམ་
གྱི་སེམས་ཅན་ཀུན་ལ་གང་དུ་བགྲོད་ཅིང་ཕྱིན་པ་ཡི་གནས་སུ་གྱུར་པ་ནི་སྙིང་པོ་བྱང་
ཆུབ་སེམས་ཀྱི་ལམ་ལ་བགྲོད་པ་ལས་གཞན་དུ་བགྲོད་པར་བྱ་བའི་གནས་གང་ཡང་
མེད་པ་དེས་ནི། བྱང་ཆུབ་ཀྱི་སེམས་སུ་སངས་རྒྱས་དང་སེམས་ཅན་ཐམས་ཅད་མེ་
ནས་གཉིས་སུ་མེད་པར་གནས་ཟིན་པ་ཡིན་པའི་རྒྱུ་མཚན་དེས་ན། རང་གི་རིག་པ་
བྱང་ཆུབ་སེམས་ཀྱིས་རང་གི་སེམས་ཉིད་ལ་ལམ་བགྲོད་པས་ཕྱིན་པ་མེད་པར་གསུངས་
དེ་བགྲོད་བྱ་དང་བགྲོད་བྱེད། གཉིས་སུ་མ་གྲུབ་པ་དང་རིག་པ་བྱང་ཆུབ་སེམས་ཀྱི་
ས་ལ་སངས་རྒྱས་དང་སེམས་ཅན་ཐམས་ཅད་ཡེ་ནས་གནས་པའི་ཕྱིར་ཏེ། དེ་ཉིད་
ལས། བྱང་ཆུབ་སེམས་ནི་ཀུན་གྱི་ལམ་ཆེན་ཏེ། །གཞན་ན་མེད་དེ་འདི་ནི་རང་བཞིན་
གནས་ཞེས་དང་། །སངས་རྒྱས་དངོས་དང་ཡུལ་ནི་བྱང་ཆུབ་སེམས། །གཞན་དུ་བགྲོད་
- 148 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པའི་ལམ་དང་གནས་མེད་དེ། །བགྲོད་པས་ནམ་མཁའི་ལམ་ལ་ཕྱིན་པ་མེད། །རང་
སེམས་སྤྲོས་བྲལ་ཆོས་ཀྱི་དབྱིངས་ཡིན་པས། །སྤྲོས་བྲལ་དེ་ན་སངས་རྒྱས་ཐམས་
ཅད་བཞུགས། །དེ་བས་ལམ་ལ་བགྲོད་པར་མ་བྱེད་ཅིག །རང་སེམས་མ་བསྒྲིབས་
ནམ་མཁའི་རང་བཞིན་གསལ། །དེ་ན་དུས་གསུམ་སངས་རྒྱས་ཐམས་ཅད་བཞུགས། །
དེ་བས་ལམ་ལ་བགྲོད་པར་མ་བྱེད་ཅིག །ཅེས་པ་ལ་སོགས་པས་བསྟན་པ་བཞིན་ནོ། །
ལྔ་བ་ནི། ཀུན་བྱེད་བྱང་ཆུབ་སེམས་ཀྱི་ས་ལ་སྤྱང་དུ་མེད་དོ་ཅེས་སྟོན་པ་ཀུན་ཏུ་བཟང་
པོས་ཨ་ཏི་རྫོགས་པ་ཆེན་པོའི་གདུལ་བྱར་གྱུར་བ་རྣམས་ལ་བསྟན་པ་ནི་ཇི་ལྟར་ཡིན་
ན༑ འཁོར་འདས་གཉིས་ཀྱིས་བསྡུས་པའི་ཆོས་ཐམས་ཅད་གང་ལས་འབྱུང་བའི་
དབྱིངས་སུ་གྱུར་བའི་སྙིང་པོ་བྱང་ཆུབ་སེམས་ཀྱི་ས་འདི་ལ། དུས་གསུམ་གྱི་སངས་
རྒྱས་རྣམས་དང་ཁམས་གསུམ་གྱི་སེམས་ཅན་ཐམས་ཅད་ཡེ་ནས་གནས་ཤིང་དེ་ལས་
གཡོ་བ་མེད་པས། ད་གསར་དུ་ས་ལ་སྦྱངས་པས་ཐོབ་པར་འདོད་པ་རྒྱུ་འབྲས་རྩོལ་
སྒྲུབ་ཅན་གྱི་ཐེག་པ་བ་རྣམས་ཀྱིས་རང་གི་སེམས་ལ་སྦྱངས་ཤིང་བགྲོད་པས་འཆོས་
པར་བྱས་པས་འབྱོང་བར་མི་འགྱུར་ཏེ། དེ་ཉིད་ལས། བྱང་ཆུབ་སེམས་ཀྱི་རང་བཞིན་
ནི༑ །ཆོས་ཀྱི་དབྱིངས་ཀྱི་ཕོ་བྲང་སྟེ། །དུས་གསུམ་སངས་རྒྱས་ཐམས་ཅད་དང་། །
ཁམས་གསུམ་སེམས་ཅན་ཐམས་ཅད་ཀུན། །ཀློང་ཆེན་སེམས་ཀྱི་གནས་དེ་ན། །མི་
གནས་པ་ནི་གང་ཡང་མེད། །ཀུན་གྱི་ས་དང་གནས་ཡིན་ཏེ། །འདུ་འབྲལ་མེད་པར་
དེ་ན་བཞུགས། །དེ་ལ་སྦྱངས་ཤིང་བགྲོད་མི་དགོས། །དེ་ལ་སྦྱངས་ཞིང་བགྲོད་གྱུར་
ན༑ ༑རང་སེམས་དེ་ལ་འཆོས་པ་སྟེ། །བཅོས་པས་རང་སེམས་འབྱོང་མི་འགྱུར། །
ཞེས་གསུངས་པ་ལྟར་ཡིན་པ་དེས་ན། མ་བགྲོད་ཡེ་ནས་ནོན་པའི་ཆོས་ཉིད་བྱང་ཆུབ་
སེམས་ཀྱི་ས་འདི་ལ་སྒྲིབ་པ་སྦྱངས་པ་ལ་སོགས་པའི་བཅོས་བསྒྱུར་བྱས་པས་གྲུབ་
པའི་ལུང་ནི་ཀུན་བྱེད་རྒྱལ་པོ་ངས་མ་བསྟན་ཏོ། །ཞེས་སོ། །་་
དྲུག་པ་ནི། གཞན་ཡང་རྫོགས་པ་ཆེན་པོའི་ལམ་དུ་སེམས་ཉིད་རང་བྱུང་གི་ཡེ་ཤེས་
་ ་
- 149 -



ལེའུ་ཞེ་དགུ་བ།
ཡུལ་གང་ལ་ཡང་མི་རྟོག་པར་རྟོག་དཔྱོད་ཐམས་ཅད་དང་བྲལ་བས་རྟོག་མེད་མཉམ་
པ་ཉིད་དུ་གནས་སོ་ཞེས་སུ་བསྟན་པ་ནི་ཇི་ལྟར་ཡིན་སྙམ་ན། འདི་ལྟར་ཚོགས་དྲུག་
ཡུལ་གྱི་རྣམ་པ་གང་དང་ཅི་ཤར་བ་དེ་ཡང་གཞན་དུ་གྲུབ་པ་ཅི་ཡང་མེད་པར་ཡེ་ནས་
སེམས་ཉིད་རང་བྱུང་གི་ཡེ་ཤེས་ཀྱི་རྩལ་ལས་རང་ཤར་བ་ཉིད་ཡིན་ཏེ། རྗེ་བཙུན་དམ་
པ་རྡོ་རྗེ་འོད་འཕྲོ་བའི་རྒྱུད་ལས། །འབྱུང་ཆེན་བཞི་དང་ལྔ་བོ་ཡང་། །བྱང་ཆུབ་སེམས་
ཉིད་ཡིན་པར་བཤད། །ཕྱི་དང་ནང་དང་ཕྱོགས་དང་རིས། །འཁོར་བ་མྱ་ངན་འདས་
པ་དང་། །རྒྱུ་དང་འབྲས་བུར་སྣང་བ་དང་། །སངས་རྒྱས་སེམས་ཅན་ཕོ་མོ་དང་། །ཁ་
དོག་དབྱིབས་དང་གནས་དང་རིགས། །རྒྱུ་དང་མ་ནིང་མཚན་ཉིད་དང་། །མཚན་མར་
ཅིར་སྣང་ཅི་འདུག་པ། །དེ་ཉིད་བྱང་ཆུབ་སེམས་ཉིད་དེ། །གཞན་ནས་འོང་དང་བཙལ་
བ་མེད། །ཅེས་གསུངས་པ་ལྟར་ཡིན་ལ། །དེས་ན་རང་བྱུང་གི་ཡེ་ཤེས་དེ་ཉིད་ལ་ནི་
ཡེ་ཤེས་དེ་ལས་གཞན་པ་ཤེས་ཤིང་རྟོག་པར་བྱ་བའི་ཡུལ་ཞིག་མ་མཆིས་ཤིང་རང་
བྱུང་གི་ཡེ་ཤེས་དེ་ཡིས་རང་གིས་རང་ལ་ཡང་རྟོག་པར་བྱར་མེད་དེ་རྟོག་བྱ་རྟོག་བྱེད་
ཐ་དད་དུ་མ་གྲུབ་པ་དེས་ན་ཡེ་ཤེས་ཡུལ་ལ་མི་རྟོག་པར་བཤད་པ་ཡིན་ནོ། །ཞེས་
གསུངས་སོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་ཀྱི་
གཞི་མ་ཀུན་བྱེད་ཉིད་ཡིན་པར་བསྟན་པའི་ལེའུ་སྟེ་ཞི་བརྒྱད་པའི་འགྲེལ་བའོ།། །།
དོན་དགུ་བ་སེམས་ཉིད་ཀུན་གྱི་ཆོས་དབྱིངས་ལྷུན་གྲུབ་རིན་པོ་ཆེའི་སར་གཏན་ལ་
འབེབས་པའི་ལེའུ་ཞེ་དགུ་བ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི།
དེ་ལྟར་ཀུན་བྱེད་བྱང་ཆུབ་སེམས་ཀྱི་རང་བཞིན་ཆོས་ཐམས་ཅད་ཀྱི་གཞི་མ་ཡིན་པའི་
ཕྱིར་ན། ལྟ་སྒོམ་ཕྲིན་ལས་ལ་སོགས་པ་འབད་རྩོལ་གྱིས་བསྒྲུབ་མི་དགོས་པར་བསྟན་
པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས། འཁོར་འདས་ཐམས་ཅད་ཀུན་
བྱེད་བྱང་ཆུབ་ཀྱི་སེམས་ང་ལ་གནས་པ་ཡིན་པའི་ཕྱིར་ན་ཀུན་བྱེད་ཉིད་འཁོར་འདས་
-150 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀུན་གྱི་སྦྱངས་བགྲོད་མེད་པའི་སྤྱི་ས་གཅིག་པུ་བ་ཡིན་པའི་ཚུལ་འདི་བསྟན་ཏོ། །
གཉིས་པ་རྒྱས་བཤད་ལ་བཞི་སྟེ། སེམས་ཉིད་དབྱིངས་ཀྱི་ས་ལ་ཐམས་ཅད་གནས་
ཚུལ་དང་། དེ་ལ་བཅོས་པས་མི་འབྱོང་བའི་ཚུལ་གཉིས་ཀྱི་ཀློང་ཆེན་སེམས་ཀྱི་སྤྱི་ས་
བསྟན་པ། ས་མདོ་སྤྱིར་བསྟན་པ་དང་། སྐྱེད་པ་སྤྱོད་པ་སྒྲུབ་པའི་ས་མདོ་བྱེ་བྲག་ཏུ་
བཤད་པས་ས་ལ་སྦྱངས་བགྲོད་བྱས་པའི་སྐྱོན་བསྟན་པ། སྤྱིར་བསྟན་པ་དང་བྱེ་བྲག་
ཏུ་བཤད་པས་སེམས་ཉིད་རང་བྱུང་གི་ཡེ་ཤེས་ལ་ས་རྣམས་ཀྱི་དགོངས་པ་ལྷུན་གྱིས་
གྲུབ་ཚུལ་བསྟན་པའོ། །དང་པོ་ནི། ཀྱེ་སེམས་དཔའ་ཆེན་པོ། སྟོན་པ་ཀུན་བྱེད་རྒྱལ་
པོ་ང་ཉིད་ནི་འཁོར་འདས་ཀྱི་ཆོས་མ་ལུས་པ་ཀུན་གྱི་དང་པོ་གང་ལས་འབྱུང་བའི་
གནས་སུ་གྱུར་པ་དང་ད་ལྟ་སྣང་བའི་ངོ་བོར་གྱུར་པ་ཡིན་པས་ན་བྱང་ཆུབ་སེམས་ཀྱི་
རང་བཞིན་ཆོས་རྣམས་ཀུན་གྱི་སྙིང་པོར་གནས་པ་ཡིན་ནོ་ཞེས་པ་སྟེ། མདོ་བཅུ་ལས།
སྣང་དང་སྲིད་པར་སྨོས་པའི་ཆོས། །ཐམས་ཅད་མངོན་དུ་སྣང་བ་ཡང་། །ཐམས་ཅད་
འབྱུང་བ་འདི་ལ་འདུས། །འདི་ནི་སྣང་སྲིད་སྙིང་པོ་ཡིན། །སྙིང་པོ་བྱང་ཆུབ་སེམས་
འདི་ལ། །ཐམས་ཅད་འདུས་ཤིང་འབྱུང་བས་ན། །དེ་ཕྱིར་སྙིང་པོ་བྱང་ཆུབ་སེམས། །
ཞེས་གསུངས་པ་ལྟར་ལ། །བྱང་ཆུབ་སེམས་ཀྱི་རང་བཞིན་ནི་རྒྱ་ཡན་ཕྱོགས་བྲལ་
ཆེན་པོའི་ཡེ་ཤེས་སམ་སྤྲོས་བྲལ་ཆོས་ཀྱི་དབྱིངས་ཀྱི་ཕོ་བྲང་སྟེ། དེས་ན་དུས་གསུམ་
གྱི་སངས་རྒྱས་ཐམས་ཅད་དང་ཁམས་གསུམ་གྱི་སེམས་ཅན་ཐམས་ཅད་ཀུན་གཞི་
དབྱིངས་འདུས་མ་བྱས་པ་ཁྱབ་གདལ་ནམ་མཁའ་ལྟ་བུའི་ཀློང་ཆེན་པོ་སྙིང་པོ་བྱང་
ཆུབ་སེམས་ཀྱི་གནས་དེ་ན་མི་གནས་པ་ནི་གཅིག་ཀྱང་མེད་པས། འཁོར་འདས་ཀུན་
གྱི་གནས་པའི་ཡུལ་དང་བརྟེན་པའི་ས་ནི་ཀུན་བྱེད་བྱང་ཆུབ་ཀྱི་སེམས་འདི་ཉིད་ཡིན་
ཏེ༑ འཁོར་འདས་ཐམས་ཅད་ཡེ་ནས་འདུལ་འབྲལ་མེད་པར་ཆོས་ཉིད་བྱང་ཆུབ་སེམས་
གྱི་ཀློང་ཀུན་གཞི་ཡངས་པ་ཆེན་པོ་དེ་ནི་དུས་གསུམ་འཕོ་འགྱུར་མེད་པར་བཞུགས་
པ་ཡིན་པའི་ཕྱིར་རོ། །
- 151 -



ལེའུ་ཞེ་དགུ་བ།
དེས་ན་སྙིང་པོ་བྱང་ཆུབ་སེམས་ཀྱི་ས་དེ་ལ་འཁོར་འདས་ཐམས་ཅད་ཡེ་ནས་གནས་
ཟིན་པའི་ཕྱིར་ན་ད་གདོད་སྦྱངས་ཞིང་བགྲོད་པའི་རྩོལ་བ་མི་དགོས་ལ། གལ་ཏེ་
སྙིང་པོ་བྱང་ཆུབ་སེམ་ཀྱི་ས་དེ་ལ་སྒྲིབས་པ་རིམ་གྱིས་སྦྱངས་ཏེ་གོང་ནས་གོང་དུ་བགྲོད་
པའི་རྩོལ་སྒྲུབ་བྱས་པར་གྱུར་ན། རང་གི་སེམས་ཉིད་ཡེ་ནས་བཅོས་བསྒྱུར་ལས་
འདས་པའི་དོན་དེ་མ་རྟོགས་པར་བླང་དོར་གྱི་ས་འཆོས་པར་བྱས་པ་སྟེ། དེ་ལྟར་བླང་
དོར་འབད་རྩོལ་གྱིས་བཅོས་བསྒྱུར་བྱས་པས་ཡེ་ནས་བཅོས་སུ་མེད་པའི་རང་བཞིན་
ཡིན་པའི་ཕྱིར་ན་རང་གི་སེམས་ཉིད་རང་བྱུང་འདུས་མ་བྱས་པའི་ཡེ་ཤེས་དེ་ཅི་ཙམ་
སྦྱངས་ཤིང་བཅོས་པར་བྱས་ཀྱང་འབྱོང་བར་མི་འགྱུར་ཏེ་ནམ་མཁའ་སྦྱངས་ཤིང་བསྒྱུར་
ཏུ་མེད་པ་བཞིན་ནོ། །དེས་ན་དེ་ལྟ་བུའི་སྦྱང་ཞིང་བགྲོད་དུ་མེད་པའི་སེམས་དེ་ནི་
འཁོར་འདས་ཐམས་ཅད་ཀྱི་སྤྱི་ས་དང་། ཀུན་གྱི་གནས་སུ་གྱུར་པ་ཡིན་ཏེ། དེ་ཡང་
བྱང་ཆུབ་ཀྱི་སེམས་དེ་ཉིད་གཞི་གནས་ཀྱི་ཡོན་ཏན་ཀུན་གྱི་རྟེན་དུ་གྱུར་པས་ས་དང་།
དེ་ལ་གནས་པས་འབྲས་བུ་མཐར་ཕྱིན་པའི་ས་ལ་འཇུག་ཅིང་སྙིང་པོ་བྱང་ཆུབ་ཉིད་
རྩོལ་མེད་དུ་ཐོབ་པར་བྱེད་པའི་དོན་དང་ལྡན་པ་ཡིན་པས་ལམ་ཞེས་གསུངས་ཏེ།
དགའ་རབ་རྡོ་རྗེས། བྱང་ཆུབ་སེམས་ཉིད་གནས་རྟེན་དེ། །ཕྱིན་པར་འཇུག་ཅིང་དོན་
ལྡན་པས། །ས་ལམ་ངོ་བོ་སེམས་ཉིད་དུ། །ཕྱིན་པས་ཡོན་ཏན་གཞི་རྟེན་རྫོགས། །
ཞེས་གསུངས་སོ། །
གཉིས་པ་ནི། ཀྱེ་སེམས་དཔའ་ཆེན་པོ་ས་ལ་སྦྱངས་བགྲོད་བྱས་པས་ཡང་དག་ངེས་
པའི་ལུང་ལས་ཉམས་པ་ཡིན་པའི་ཚུལ་འདི་ཉོན་ཅིག དེ་ཡང་ཇི་ལྟར་ཞེ་ན་ཀུན་བྱེད་
རྒྱལ་པོ་ང་ལས་འཁོར་གྱི་ཚུལ་དུ་བྱུང་བའི་སྟོན་པ་སྐུ་གསུམ་གྱིས། རྒྱུ་འབྲས་རྩོལ་
སྒྲུབ་ལ་དགའ་བའི་འཁོར་རྣམས་ལཾ་ས་ཡི་དབྱེ་བ་ཐམས་ཅད་མདོ་རྣམ་པ་གསུམ་དུ་
བསྡུས་ནས་བསྟན་པ་ཡིན་ཏེ། དེ་ཡང་གང་ཞེ་ན་དང་པོར་ལམ་ལ་འཇུག་པའི་ཐོག་
མར་བྱང་ཆུབ་ཀྱི་གོ་འཕང་བསྒྲུབ་པར་སེམས་བསྐྱེད་པའི་ས་དང་། དེ་ནས་བྱང་ཆུབ་
- 152 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་སྤྱོད་པ་རྣམས་ལ་ཚུལ་བཞིན་དུ་འཇུག་ཅིང་སྤྱོད་པའི་ས་དང་མཐར་ཐུག་བསྒྲུབ་
པའི་འབྲས་བུ་དོན་གཉིས་ལྷུན་གྱིས་གྲུབ་པའི་གོ་འཕང་མངོན་དུ་གྲུབ་པའི་ས་དང་
དབྱེ་བ་རྣམ་པ་གསུམ་དུ་བསྟན་ཏེ། དེ་ཡང་བསྐྱེད་པའི་ས་རུ་མཚན་ཉིད་ཐེག་པར་
གཙོ་བོར་སྨོན་པ་དང་འཇུག་པའི་སེམས་རྣམ་པ་གཉིས་དང་སྔགས་ཀྱི་ཐེག་པར་གཙོ་
བོར་ཀུན་རྫོབ་དང་དོན་དམ་གྱི་སེམས་རྣམ་པ་གཉིས་བསྐྱེད་པར་གསུངས་པ་ལྟ་བུའི་
སེམས་རྣམ་པ་བཞི་བསྐྱེད་པའམ། ཡང་ན་འདིར་སེམས་བཞི་ཞེས་པ་དང་པོ་མོས་སྤྱོད་
ཀྱི་ལམ་དུ་འདུན་པ་ས་ལྟ་བུ་ལ་སོགས་པའི་སེམས་རྣམ་པ་བཞི་བསྐྱེད་པ་ལ་བཤད་
ཀྱང་འདྲ་སྟེ། དོན་དུ་བསྐྱེད་པའི་ས་མོས་སྤྱོད་ཀྱི་ས་དང་། སྤྱོད་པའི་ས་འཕགས་ལམ་
གྱི་ས་བཅུ་དང་། གྲུབ་པའི་ས་བཅུ་གཅིག་ཀུན་ཏུ་འོད་སོགས་ཐེག་པ་སོ་སོའི་འབྲས་
བུའི་སྐབས་ལ་བཞག་པའི་ཕྱིར་རོ། །དེ་བཞིན་དུ་སྤྱོད་པའི་ས་རྣམ་པ་བཅུ་རུ་བྱང་
ཆུབ་སེམས་ཀྱི་སྤྱོད་པ་ཕ་རོལ་ཏུ་ཕྱིན་པ་བཅུས་རིམ་པར་བགྲོད་པས། མཐར་ཐུག་
བསྒྲུབ་པ་མཐར་ཕྱིན་པའི་ས་རུ་ཐེག་པ་རང་རང་གི་འབྲས་བུ་གྲུབ་པར་རེ་བའི་འདོད་
པ་དང་བཅས་པ་ཡིན་པས་ན། དེ་ལྟ་བུའི་སྟོན་པ་སྐུ་གསུམ་གྱིས་བསྟན་པའི་ལུང་དེ་
ནི་གདུལ་བྱ་རིམ་གྱིས་དྲང་བའི་ལུང་ཙམ་དུ་བསྟན་པ་ཡིན་པའི་ཕྱིར་ན་གནས་ལུགས་
ཡང་དག་པའི་དོན་ལ་དེ་ལྟ་བུའི་རྒྱུ་འབྲས་དང་རྩོལ་སྒྲུབ་ཀྱི་ཡུལ་དུ་གྱུར་པ་ཞིག་ངེས་
པར་ཡོད་དོ་ཅེས་སྟོན་པ་ཀུན་བྱེད་རྒྱལ་པོ་ང་ཡིས་ཨ་ཏི་རྫོགས་པ་ཆེན་པོའི་ངེས་དོན་
བླ་ན་མེད་པའི་ཐེག་པར་ལུང་མ་བསྟན་ཏོ་ཞེས་སོ། །
གསུམ་པ་བྱེ་བྲག་ཏུ་བཤད་པ་ལ་བསྐྱེད་པ། སྤྱོད་པ། སྒྲུབ་པའི་ས་མདོ་བྱེ་བྲག་ཏུ་
བཤད་པ་གསུམ་ལས། དང་པོ་ནི། འོ་ན་ཀུན་བྱེད་ཉིད་ཀྱིས་ཇི་ལྟར་བསྟན་པ་ཡིན་
ཞེ་ན། དེ་ལ་ཡང་དག་པའི་དོན་ཇི་བཞིན་པ་ངེས་པར་བསྟན་པ་ཀུན་བྱེད་ང་ཡི་ལུང་
ནི་འདི་ལྟར་ཡིན་གྱི་ཉོན་ཅིག་ཅེས་གསན་པར་བསྐུལ་ནས། དེ་ཡང་སྙིང་པོ་བྱང་ཆུབ་
ཀྱི་སེམས་ལ་སྐྱེ་བའི་རྒྱུ་དང་འཇིག་པའི་རྐྱེན་མེད་པར་རང་བྱུང་འདུས་མ་བྱས་པའི་
- 153-



ལེའུ་ཞེ་དགུ་བ།
རང་བཞིན་ཡིན་པའི་ཕྱིར་ན་བྱང་ཆུབ་ཏུ་སེམས་བསྐྱེད་པའི་སའམ་མོས་པས་སྤྱོད་པའི་
ས་རུ་བྱང་ཆུབ་ཀྱི་སེམས་མི་བསྐྱེད་དེ་གལ་ཏེ་བསྐྱེད་པའི་ས་རུ་བྱང་ཆུབ་ཀྱི་སེམས་
བསྐྱེད་ན་ཆོས་ཀྱི་དབྱིངས་ཀྱི་ནམ་མཁའ་ལ་བྱང་ཆུབ་ཀྱི་སེམས་མི་ཤོང་བའི་སྐྱོན་དུ་
འགྱུར་ཏེ། ཅིའི་ཕྱིར་ན་ཆོས་ཉིད་སྤྲོས་པ་དང་བྲལ་བ་ཀ་དག་སྟོང་པ་ཉིད་ཀྱི་ཆ་ནས་
ཆོས་ཀྱི་དབྱིངས་དང་། དེའི་སྣང་ཆ་འགག་པ་མེད་པ་ལྷུན་གྲུབ་འོད་གསལ་བའི་ཆ་
ནས་བྱང་ཆུབ་ཀྱི་སེམས་ཞེས་བརྗོད་ཀྱང་། དོན་ལ་ཡེ་ནས་དབྱེར་མེད་པ་རང་བྱུང་
འདུས་མ་བྱས་པ་ནམ་མཁའི་དབྱིངས་ལྟར་རྒྱ་ཆད་ཕྱོགས་ལྷུང་དང་བྲལ་བའི་རང་བཞིན་
ཡིན་པས། ཆོས་ཀྱི་དབྱིངས་ཀྱིས་གར་ཁྱབ་པར་འོད་གསལ་བྱང་ཆུབ་སེམས་ཀྱིས་
ཡེ་ནས་ཁྱབ་ཟིན་པ་ལ། བྱང་ཆུབ་ཀྱི་སེམས་ད་དུང་དེ་བས་ཀྱང་ལྷག་པར་བསྐྱེད་དུ་
ཡོད་ན་ཆོས་ཀྱི་དབྱིངས་དང་ནམ་མཁའི་ཁམས་སུ་མི་ཤོང་བར་དེ་ལས་ཀྱང་འདའ་
བར་བྱེད་དགོས་ན་ཡང་། དེ་ནི་མི་སྲིད་དེ་ཆོས་ཀྱི་དབྱིངས་ཀྱིས་མ་ཁྱབ་པ་དེ་ནི་གང་
ཡང་མེད་དེ། ནམ་མཁའི་མཐའ་དང་མཉམ་པའི་རྒྱུད་ལས། རྒྱ་མཚོ་གཟེངས་ཀྱི་བྱ་
རོག་ལྟར། །བསྐོར་ཞིང་རང་གི་དབྱིངས་ལ་ཐུག །ཞེས་གསུངས་པ་ལྟར་གང་དུ་ཕྱིན་
ཡང་ཆོས་ཀྱི་དབྱིངས་ཀྱིས་མ་ཁྱབ་པ་མེད་ཅིང་དེ་ལས་གཞན་དུ་འདའ་བའི་ཡུལ་ཞིག་
མེད་པའི་ཕྱིར་ན་མི་འཐད་ལ་དེ་བཞིན་དུ་དགེ་སྡིག་གི་ལས་ལ་བླང་དོར་ཀྱི་གནས་
མི་བརྗེད་པའི་དྲན་པ་དང་ཤེས་བཞིན་གྱིས་དབང་བསྒྱུར་བས་ཕྱི་ཡུལ་ལྔའི་སྣང་བ་
ཐམས་ཅད་ཆོས་ཉིད་ཀྱི་རང་བཞིན་ཡིན་པ་ལ། དེ་ལྟར་མ་ཤེས་པར་ཞེན་ཀྱང་འཆིང་
བའི་ཡུལ་དུ་བལྟས་ཏེ་སྤང་བར་རྩོལ་ན་ཡང་རིག་པའི་རང་རྩལ་ཉི་མ་དང་ཟེར་ལྟར་
འདུ་འབྲལ་མེད་པ་ལ། གལ་ཏེ་ཉི་མ་ལས་ཟེར་གཞན་དུ་སྤོང་བར་རྩོལ་ན་སྤང་དུ་
མེད་པ་ལྟར་སྤང་བས་མི་སྤོང་ཏེ། ཀློང་ཆེན་ལས། ཤེས་པ་ཡུལ་ལ་སྣང་བའི་ཚེ། །
སྣང་བ་དེ་ཉིད་རང་སྣང་སྟེ། །ཤེས་པ་མི་བསྒྲིབ་ཁ་ཡན་དུ། །ཆོས་ཉིད་ཀློང་དུ་ཡན་
པར་བཞག །ཞེས་གསུངས་པ་ལྟར་ཡུལ་དུ་སྣང་བ་ཐམས་ཅད་ཆོས་ཉིད་རང་སྣང་
- 154 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཡིན་པའི་ཕྱིར་དང་། ནང་ཚོགས་དྲུག་གི་ཤེས་པ་དང་ཉོན་མོངས་པའི་རྟོག་པ་རྣམས་
ཀྱང་དོན་ལ་སེམས་ཉིད་རང་བྱུང་གི་ཡེ་ཤེས་ཀྱི་རྩལ་ཡེ་ཤེས་རྣམ་པ་ལྔ་ཡི་ངོ་བོ་ཡིན་
པས་སྤང་བྱ་རང་མཚན་པར་བལྟས་ནས་བཀག་མི་དགོས་ལ། གལ་ཏེ་བཀག་པར་
བྱས་ཀྱང་རང་རྩལ་ཡིན་པས་མི་ཁེག་ཏེ། སྔ་མ་ལས། ཆགས་སྡང་གཏི་མུག་ང་རྒྱལ་
དང༌། །གང་ཕྱིར་ཕྲག་དོག་ཆེན་པོ་ནི། །བཙལ་མེད་ཡེ་ཤེས་ལྔར་གསལ་བས། །ཡེ་
ཤེས་ཉི་ལྟར་ཀུན་ལ་བརྡལ། །འདོད་ལྔ་ཡུལ་ལྔ་ཀུན་གྱི་གསོས། །རང་བྱུང་ཐུགས་
རྗེ་ཡོངས་ཀྱི་གསོས། །རང་གི་རོལ་པ་རང་ལ་སྣང་། །རང་གི་ལོངས་སྤྱོད་རང་ལ་
མཛད། །ཞེས་དང་། ཀློང་ཆེན་ལས། དུག་ལྔའི་རྟོག་པ་ཅི་སྐྱེས་ཀྱང་། །ང་ཡི་རིག་
པ་རྟོག་མེད་ཡིན། །རང་རིག་རྟོག་པ་ཀུན་དང་བྲལ། །ཡེ་ནས་གྲོལ་བས་བསྐྱར་གཞི་
མེད། །ཅེས་གསུངས་པ་བཞིན་དུ་ཡེ་ནས་སྤང་དུ་མེད་པར་ཆོས་ཉིད་བྱང་ཆུབ་སེམས་
སུ་གྲོལ་ཟིན་པ་ལ་སྤོང་ཞིང་འགེགས་པར་བྱེད་པའི་ལས་ལ་རྩོལ་བར་བྱེད་པ་ནི་དོན་
མེད་པའི་ངལ་བ་དང་དུ་ལེན་པ་ཡིན་ནོ། །
དེ་ན་སེམས་ཉིད་རང་བྱུང་གི་ཡེ་ཤེས་ཡུལ་གང་ལ་ཡང་མི་རྟོག་པས་གཟུང་འཛིན་གྱི་
སྤྲོས་པ་ཞིག་གདོད་ནས་ཡོད་མ་མྱོང་བཞིན་ཏུ། ཕྱི་གཟུང་བའི་ཡུལ་དང་ནང་འཛིན་
པར་བྱེད་པ་པོའི་སེམས་གཉིས་ཀ་ཡོད་དོ་ཅེས་ཞེན་ཅིང་། དེ་ཉིད་སྤོང་ཞིང་འཇོམ་
པར་བྱེད་པ་དེས་ན་དེ་ལྟ་བུའི་ལམ་གྱི་བྱང་ཆུབ་ཀྱི་སེམས་བསྐྱེད་པའི་ཐབས་ལ་བརྩོན་
ཀྱང་སྐྱེས་པ་མེད་པར་མ་ཟད་འགེགས་ཀྱང་སྤོངས་པའི་ཉེས་སྐྱོན་དང་བཅས་པ་ཡིན་
པར་གསུངས་པའོ། །གཉིས་པ་ནི། དེ་བཞིན་དུ་བྱང་ཆུབ་ཀྱི་ལམ་ལ་སྤྱོད་པའི་ས་དང་
པོ་རབ་ཏུ་དགའ་བ་ལ་སོགས་ས་བཅུ་རུ་བྱང་ཆུབ་ཀྱི་སྤྱོད་པ་ཕ་རོལ་ཏུ་ཕྱིན་པ་བཅུ་
ལ་སྤྱད་པས། ས་གོང་ནས་གོང་དུ་བསྐྱོད་དེ་བགྲོད་པར་འདོད་ཀྱང་། ཇི་ལྟར་སྣང་
བའི་ཆོས་རྣམས་ཐམས་ཅད་ཀུན་རིག་པ་བྱང་ཆུབ་སེམས་ཀྱི་རྩལ་ལ་མེད་སྣང་སྟོང་
གཟུགས་ཀྱི་རོལ་པ་ཙམ་དུ་གནས་ཞིང་དེ་ལས་སྐད་ཅིག་ཀྱང་གཡོས་པ་མེད་པ་དེས་
- 155 -



ལེའུ་ཞེ་དགུ་བ།
ན༑ འཁོར་འདས་གཉིས་སུ་སྣང་བའི་ཆོས་འདི་དག་ཐམས་ཅད་ནི་དཔེ་ནམ་མཁའ་
ལྟ་བུའི་ཆོས་ཉིད་སྐྱེ་བ་མེད་པའི་རང་རྩལ་རང་ལ་སྣང་བར་ཟད་ཀྱི། དོན་ལ་ནམ་
མཁའ་ལ་ནི་སྣོད་བཅུད་ཆགས་འཇིག་ལ་སོགས་པ་གང་གིས་ཀྱང་གཡོས་པ་རྡུལ་ཙམ་
མེད་པ་དེ་བཞིན་ཏུ་སྙིང་པོ་བྱང་ཆུབ་ཀྱི་སེམས་ལ་ཡང་གཟུང་འཛིན་རྣམ་རྟོག་གིས་
གཡོས་པ་མེད་ཅིང་བྱང་ཆུབ་ཀྱི་ལམ་ལ་སྤྱོད་པས་ས་ནས་སར་བསྐྱོད་པ་ཡང་མེད་པར་
ཤེས་པར་བྱའོ། །གསུམ་པ་ནི། ངེས་ཐོབ་ཀྱི་ཐེག་པ་འོག་མ་རྣམས་ཀྱིས་འབྲས་བུ་
གྲུབ་པའི་ས་རུ་སྙིང་པོ་བྱང་ཆུབ་ཀྱི་གོ་འཕང་མངོན་དུ་གྲུབ་པར་འདོད་པ་ནི།
ཕར་ཕྱིན་ཐེག་པས་བཅུ་གཅིག་ཀུན་ཏུ་འོད་ཀྱི་ས་ཐོབ་པར་འདོད་པ་དང་། དེ་བཞིན་
དུ་སྔགས་ཀྱི་ཐེག་པར་བཅུ་གཉིས་པ་མ་ཆགས་པདྨའི་སྤྱན་དང་། བཅུ་གསུམ་པ་རྡོ་
རྗེ་འཛིན་པའི་ས་དང་། བཅུ་བཞི་པ་སྟུག་པོ་བཀོད་པ་དང་། བཅོ་ལྔ་པ་ཡི་གེ་འཁོར་
ལོ་ཚོགས་ཆེན་གྱི་སའམ་རྡོ་རྗེ་འཆང་བ་ཡི་ས་དང་། བཅུ་དྲུག་གི་ས་རྒྱུ་འབྲས་གཉིས་
སུ་མེད་པ་ཀུན་བཟང་དབྱེ་བ་མེད་པའི་ས་སྟེ་དྲུག་པོ་དེ་ལ། བྱང་ཆུབ་བསྒྲུབ་པའི་
འབྲས་བུ་མཐར་ཐུག་པའི་ས་རུ་མིང་བཏགས་ནས་བགྲོད་པར་འདོད་པ་དེ་ཡང་། དོན་
ལ་སེམས་ཉིད་རང་བྱུང་གི་ཡེ་ཤེས་གཅིག་གི་ཡོན་ཏན་གྱི་ལྡོག་ཆ་ལ་སོ་སོར་བཏགས་
པ་ཙམ་ལས་གཞན་དུ་མེད་ཅིང་རིག་པ་བྱང་ཆུབ་སེམས་ཀྱི་རང་བཞིན་ནི་གདོད་ནས་
རྒྱུ་རྐྱེན་དང་བྲལ་བའི་རང་བྱུང་འདུས་མ་བྱས་པ་ཡིན་པའི་ཕྱིར་ན། དེ་ལྟར་རྩོལ་སྒྲུབ་
ཀྱིས་བཙལ་ཞིང་བསྒྲུབ་པས་སྔོན་མེད་གསར་དུ་གྲུབ་པའི་འབྲས་བུ་ཞིག་ཡོད་པར་
སྟོན་པ་ཀུན་བྱེད་ངས་ལུང་མ་བསྟན་ཏོ་ཞེས་པ་སྟེ། ཡེ་ཤེས་གསང་བའི་རྒྱུད་ལས།
རང་བྱུང་ཡེ་ཤེས་སེམས་ཀྱི་ས། །བརྗོད་པའི་ཐ་སྙད་ཀུན་བྲལ་ཡང་། །དམན་པའི་
བློ་ཡིས་རྟོགས་བྱའི་ཕྱིར། །རིག་པ་གསུང་གི་སྒོ་ནས་བསྟན། །མ་བཅོས་རང་སྣང་
བླ་མའི་ས། །སྦྱངས་བས་མ་ཡིན་ཡེ་ནས་གྲུབ། །རང་བྱུང་རྣམ་དག་ཀུན་བཟང་ས། །
དབྱེར་མེད་ཆོས་མཆོག་ཆོས་ཀྱི་སྐུ། །རྒྱུད་དང་མདོ་སྡེ་བླ་མེད་ས། །ཀུན་ཏུ་འོད་དང་
• 156 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྡོ་རྗེ་འཛིན། །མ་ཆགས་པདྨ་སྟུག་པོ་བཀོད། །ཚོགས་ཆེན་ཡི་གེ་འཁོར་ལོ་དང་། །
ཀུན་ཏུ་དབྱེ་བ་མེད་པའི་ས། །ས་དྲུག་སེམས་ལ་བགྲངས་བ་ཡང་། །མ་བཅོས་རྫོགས་
པ་ཆེན་པོའི་ས། །རྟོགས་པའི་ཡོན་ཏན་དྲུག་ཏུ་བསྟན། །མ་བཅོས་ས་ལ་སྦྱངས་བ་
མེད། །འོད་གསལ་ལྷུན་གྲུབ་ཆེན་པོ་ལ། །ས་ཡི་རིམ་པ་གང་ཡང་མེད། །ཅེས་
གསུངས་པ་ལྟར་རོ། །བཞི་བ་ལ་སྤྱི་དང་བྱེ་བྲག་གཉིས་ལས། དང་པོ་ནི། འོ་ན་གོང་
དུ་བསྟན་པའི་སའི་དབྱེ་བ་དྲུག་པོ་དེ་སེམས་ཉིད་རང་བྱུང་གི་ཡེ་ཤེས་གཅིག་གི་ཡོན་
ཏན་གྱི་ལྡོག་ཆ་ལ་ཇི་ལྟར་བཏགས་པ་ཡིན་ཞེ་ན། སེམས་ཀྱི་རང་བཞིན་ལ་ཡོན་ཏན་
གྱི་དབྱེ་བ་རྣམ་པ་དྲུག་ཏུ་སྣང་བ་ལ་ས་རྣམ་པ་དྲུག་ཏུ་བསྟན་པ་ནི་འདི་ལྟར་ཡིན་ནོ་
ཞེས་སྤྱིར་བསྟན་པའོ། །གཉིས་པ་བྱེ་བྲག་ཏུ་བཤད་པ་ལ་གསུམ་སྟེ། ཀུན་ཏུ་འོད།
པདྨ་ཅན། རྡོ་རྗེ་འཛིན་པ། སྟུག་པོ་བཀོད་པ། འཁོར་ལོ་ཚོགས་ཆེན་རྡོ་རྗེ་འཆང་།
དབྱེ་བ་མེད་པ་དྲུག་གིས་གྲུབ་པའི་ས་དང་། སྤྱོད་པའི་ས་དང་། བསྒྲུབ་པའི་སའམ་
བསྐྱེད་པའི་ས་བཤད་པའོ། །དང་པོ་ལ་དྲུག་ལས། དང་པོ་ནི། དེ་ལ་སེམས་ཀྱི་རང་
བཞིན་དྲུག་ནི་གང་དང་གང་ཞེ་ན། འདི་ལྟ་སྟེ་རང་བྱུང་འདུས་མ་བྱས་པའི་ཡེ་ཤེས་
ཀྱི་རང་རྩལ་མ་འགགས་པ་ཡི་རྟགས་སུ་མིག་གི་དབང་པོ་ལ་སོགས་པ་དབང་པོ་སྒོ་
ལྔ་ལ་བརྟེན་པའི་ཤེས་པ་ཐམས་ཅད་ཕྱི་ནང་སྒྲིབ་གཡོགས་དང་བྲལ་བས་ཀུན་ཏུ་
གསལ་ཞིང་ལྷང་ངེར་སྣང་བ་ལ་ཀུན་ཏུ་འོད་ཀྱི་ས་ཞེས་གཏགས་པ་ཡིན་ལ། དེས་
ན་བྱང་ཆུབ་སེམས་དཔའི་ཐེག་པའི་སྒོར་ཞུགས་ནས་བསྐལ་པ་གྲངས་མེད་མང་པོར་
སྦྱངས་བགྲོད་བྱས་པའི་མཐར་ཐོབ་པར་འདོད་པའི་ས་དེ་ཡང་རྫོགས་པ་ཆེན་པོས་མ་
བསྒྲུབས་ལྷུན་གྱིས་གྲུབ་པའི་རང་བཞིན་དུ་གསུངས་ཏེ། ཀློང་ཆེན་རབ་འབྱམས་ལས།
བྱང་ཆུབ་སེམས་དཔའི་སྒོར་ཞུགས་ནས། །བསྐལ་བ་བྱེ་བར་སྦྱངས་བ་ཡི། ཀུན་ཏུ་
འོད་ཀྱང་དེ་ལ་འགྲུབ། །ཕྱི་ནང་སྒྲིབ་གཡོགས་མི་མངའ་བས། །དེ་ཡི་ཡོན་ཏན་ཀུན་
ཏུ་འོད། །མ་བསྒྲུབ་ལྷུན་གྲུབ་འབྲས་བུར་གནས། །ཞེས་གསུངས་པ་ལྟར་རོ། །གཉིས་
- 157 -



ལེའུ་ཞེ་དགུ་བ།
པ་ནི། དེ་ལྟར་སྒོ་ལྔའི་ཤེས་པ་ཐམས་ཅད་མི་འགགས་པར་གསལ་བཞིན་པའི་སྐབས་
ན་ཡང་ངོ་བོ་རྟོག་མེད་མཉམ་པ་ཉིད་ཀྱི་རང་བཞིན་ཡིན་པས། ཡུལ་སྣང་གང་ལ་ཡང་
མི་རྟོག་ཅིང་ཆགས་པ་མེད་པས་གཟུང་འཛིན་མཚན་མའི་བློ་ཡིས་མ་གོས་བཞིན་ཏུ་
ཡུལ་སྣང་ཐམས་ཅད་རང་གསལ་རྟོག་མེད་ཀྱི་ངོ་བོར་མཁྱེན་པ་ལ་མ་ཆགས་པདྨའི་
སྤྱན་ཅན་དུ་གཏགས་པ་ཡིན་པས། མ་ཧཱ་ཡོ་གས་མི་ཚེ་གསུམ་སོགས་སུ་བསྒྲུབས་
པོས་ཐོབ་པར་འདོད་པའི་ས་དེ་ཡང་ཀུན་བྱེད་བྱང་ཆུབ་ཀྱི་སེམས་ལ་མ་བཙལ་ལྷུན་
གྱིས་གྲུབ་པ་ཡིན་ཏེ། དེ་ཉིད་ལས། རྣལ་འབྱོར་ཆེན་པོའི་སྒོར་ཞུགས་ནས། །མི་ཚེ་
གསུམ་མམ་གཉིས་བསྒྲུབ་པ། །པདྨ་ཅན་ཡང་དེ་ལ་འགྲུབ། །སྐྱོན་བྲལ་ཡེ་ཤེས་ཕྱོགས་
མེད་གཟིགས། །དེ་ཡི་ཡོན་ཏན་པདྨའི་སྤྱན། །མ་བསྒྲུབས་ལྷུན་གྲུབ་འབྲས་བུར་
གནས། །ཞེས་གསུངས་སོ། །
གསུམ་པ་ནི། འདི་ལྟར་དང་པོ་རྒྱུ་ལས་སྐྱེ་བ་དང་ཐ་མ་རྐྱེན་གྱིས་འཇིགས་པ་གང་
ཡང་མེད་པས་རང་བྱུང་འདུས་མ་བྱས་པའི་ངོ་བོར་གནས་པའི་རིག་པ་བྱང་ཆུབ་ཀྱི་
སེམས་དེ་ནི་མི་འཇིགས་པ་རྡོ་རྗེའི་ཆོས་བདུན་དང་ལྡན་པའི་ཕྱིར་ན་དེ་ལ་རྡོ་རྗེ་འཛིན་
པ་ཞེས་སུ་ང་ཡིས་བཏགས་ཤིང་བརྗོད་པ་ཡིན་ཏེ། རྡོ་རྗེ་རྩེ་མོ་ལས། སྲ་ཞིང་སྙིང་
པོ་ཁོང་སྟོང་མེད། །གཅད་དང་གཞིག་པར་བྱ་བ་མེད། །བསྲེགས་པར་བྱར་མེད་
འཇིགས་མེད་པས། །སྟོང་ཉིད་རྡོ་རྗེར་བརྗོད་པར་བྱ། །ཞེས་གསུངས་པ་ལྟར་ལ། དེ་
ལྟ་བུའི་གནས་ལུགས་རང་བྱུང་གི་ཡེ་ཤེས་དེ་དང་རྟག་ཏུ་འདུ་འབྲལ་མེད་པ་ལ་རྡོ་རྗེ་
འཛིན་པ་ཡིས་ཞེས་སུ་ཀུན་བྱེད་ང་ཡིས་བཏགས་པ་ཡིན་པས། སྤྱོད་རྒྱུད་པས་མི་ཚེ་
བདུན་ནམ་ལྔ་རུ་བསྒྲུབས་པས་ཐོབ་པར་འདོད་པའི་ས་དེ་ཡང་སེམས་ཉིད་རང་བྱུང་
གི་ཡེ་ཤེས་འདི་ལ་ཡེ་ནས་རྫོགས་པར་གསུངས་ཏེ། སྔ་མ་ལས། གཉིས་ཀ་རྒྱུད་ཀྱི་
སྒོར་ཞུགས་ནས། །ལྟ་སྤྱོད་གོང་འོག་འགྲེལ་བ་ཡིས། །རྡོ་རྗེ་འཛིན་པ་བསྒྲུབ་པ་ཡང་། །
མི་གཏོང་འཛིན་གོམས་འབྲལ་མེད་པས། །དེ་ཡི་ཡོན་ཏན་རྡོ་རྗེ་འཛིན། །མ་བསྒྲུབས་
- 158 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལྷུན་གྲུབ་འབྲས་བུར་གནས། །ཞེས་སོ། །བཞི་པ་ནི། སྙིང་པོ་བྱང་ཆུབ་ཀྱི་སེམས་
རང་གི་རང་བཞིན་ཆོས་ཉིད་ཡེ་སྟོང་ཆེན་པོ་སྤྲོས་པའི་མཐའ་ཐམས་ཅད་དང་བྲལ་བས་
བློས་དཔག་ཏུ་མེད་པའི་དབྱིངས་སྐྱེ་བ་མེད་པའི་ངང་ལ། རང་བྱུང་ཡེ་ཤེས་ཀྱི་སྣང་
ཆ་འོད་གསལ་ལྷུན་གྲུབ་ཀྱི་རོལ་བ་ཚད་མེད་པ་མི་རྟོག་མཉམ་པ་ཉིད་ཀྱི་ངང་ལ་མ་
འདྲེས་ཤིང་ཡོངས་སུ་རྫོགས་པར་བཀོད་ཅིང་གནས་པ་ལ་སྟུག་པོ་བཀོད་པའི་ས་ཞེས་
སུ་བཏགས་པ་ཡིན་ལ། དེས་ན་རྣལ་འབྱོར་རྒྱུད་ཀྱི་སྒོར་ཞུགས་ནས་མི་ཚེ་ལྔ་ཡི་ཡུན་
ཏུ་བསྒྲུབས་པས་ཐོབ་པར་འདོད་པའི་ས་དེ་ཡང་བྱང་ཆུབ་སེམས་ཀྱི་ཡོན་ཏན་མ་འགགས་
པའི་རང་བཞིན་ཡིན་པས་བཙལ་མི་དགོས་པར་གསུངས་ཏེ། ཀློང་ཆེན་ལས། རྣལ་
འབྱོར་རྒྱུད་ཀྱི་སྒོར་ཞུགས་ནས། །མི་ཚེ་ལྔ་རུ་བསྒྲུབས་པ་ཡི། །སྟུག་པོ་བཀོད་པ་དེ་
ལ་འགྲུབ། །མ་འདྲེས་ཡོངས་སུ་རྫོགས་པ་ཡིས། །དེ་ཡིས་ཡོན་ཏན་སྟུག་པོ་བཀོད། །
མ་བསྒྲུབས་ལྷུན་གྲུབ་འབྲས་བུར་གནས། །ཞེས་གསུངས་པ་ལྟར་རོ། །ལྔ་བ་ནི། འདི་
ལྟར་སེམས་ཉིད་རང་བྱུང་གི་ཡེ་ཤེས་ལ་རིག་རྩལ་འགགས་པ་མེད་པའི་འཁོར་གྱིས་
བསྐོར་པས་སྙིང་པོ་བྱང་ཆུབ་སེམས་ཀྱི་རང་བཞིན་ནི་ཡེ་ནས་དཀྱིལ་འཁོར་གྱི་ངོ་བོ་
ཡིན་པར་གསུངས་ཏེ། བང་མཛོད་འཕྲུལ་ལྡེ་ལས། སངས་རྒྱས་ཀུན་གྱི་བྱང་ཆུབ་
སེམས། །བླ་ན་མེད་པར་ཐུགས་ཆུབ་པ། །དེ་ནི་དཀྱིལ་འཁོར་ཆེན་པོར་གསུངས། །
ཆོས་ཉིད་བྱང་ཆུབ་སེམས་དཀྱིལ་ན། །རང་རིག་ཡེ་ཤེས་འཁོར་གྱིས་བསྐོར། །རྡོ་རྗེ་
རང་འཁྲུངས་དཀྱིལ་འཁོར་ཡིན། །ཞེས་གསུངས་པ་ལྟ་བུ་ཡིན་པ་དེས་ན། འདི་ལྟར་
ཕྱི་ནང་སྣོད་བཅུད་དུ་སྣང་བའི་ཆོས་འདི་དག་ཀྱང་བྱང་ཆུབ་ཀྱི་སེམས་དེ་ཡི་རོལ་རྩལ་
ཡིན་པས་གཟུགས་སུ་སྣང་བ་ཐམས་ཅད་སྐུ་ཡི་དཀྱིལ་འཁོར། སྒྲ་རུ་གྲགས་པ་ཐམས་
ཅད་གསུང་གི་དཀྱིལ་འཁོར། རྟོག་ཚོགས་འགྱུ་དྲན་ཐམས་ཅད་ཐུགས་ཀྱི་དཀྱིལ་
འཁོར་དུ་རྟག་པ་རྒྱུན་གྱི་འཁོར་ལོར་གནས་ཤིང་ཚོགས་ཆེན་ཡེ་རྫོགས་སུ་ལྷུན་གྱིས་
གྲུབ་པའི་ཕྱིར། རིག་པའི་རང་རྩལ་ལ་ཤར་བའི་སྣང་གྲགས་དྲན་རིག་གི་ངོ་བོར་
- 159 -



ལེའུ་ཞེ་དགུ་བ།
གནས་པའི་ཆོས་རྣམས་ཐམས་ཅད་ལ་ཡི་གེ་འཁོར་ལོ་ཚོགས་ཆེན་གྱི་ས་རྣམས་ཀྱི་
མིང་གི་བརྗོད་པ་ཡིན་ཏེ། དེ་ཡང་ཆོས་ཐམས་ཅད་བྱང་ཆུབ་སེམས་ཀྱི་རང་བཞིན་སྐུ་
གསུང་ཐུགས་ཀྱི་དཀྱིལ་འཁོར་གསུམ་དུ་གནས་པ་དེ་ལ་སྐྱེ་བ་དང་འཇིག་པ་མེད་པས་
འདུ་འབྲལ་སྤངས་བའི་ཆ་ནས་དེ་ལ་རྡོ་རྗེ་འཆང་གི་ས་ཞེས་ཀྱང་བཤད་པ་ཡིན་པས།
ཨ་ནུ་ཡོ་ག་བས་མི་ཚེ་གཅིག་ཏུ་བསྒྲུབས་པས་ཐོབ་པར་འདོད་པ་ཡི་གེ་འཁོར་ལོ་ཚོགས་
ཆེན་གྱི་ས་དང༌། བྱ་བ་རྒྱུད་ཀྱི་ས་མི་ཚེ་བདུན་ནམ་བཅུ་དྲུག་ཏུ་བསྒྲུབས་པས་ཐོབ་
པར་འདོད་པ་རིགས་གསུམ་རྡོ་རྗེ་འཆང་གི་ས་དེ་ཡང་བྱང་ཆུབ་སེམས་ཀྱི་རང་བཞིན་
ཡིན་པར་གསུངས་ཏེ། ཀློང་ཆེན་ལས། ཡོངས་སུ་རྣལ་འབྱོར་སྒོར་ཞུགས་ནས། །མི་
ཚེ་གཅིག་ཏུ་བསྒྲུབས་པ་ཡི། །ཡི་གེ་འཁོར་ལོ་ཚོགས་ཆེན་ཡང་། །རང་བྱུང་ཡེ་ཤེས་
དེ་ལ་འགྲུབ། །མ་སྐྱེས་ཆོས་ཀྱི་འཁོར་ལོ་དེ། །རྒྱུན་ཆད་མེད་པར་བསྐོར་བ་དང་། །
དེ་ལ་ཡོན་ཏན་ཚོགས་གཉིས་ཀྱང་། །ཡི་གེ་འཁོར་ལོ་ཚོགས་ཆེན་ཡིན། །
མ་བསྒྲུབ་ལྷུན་གྲུབ་འབྲས་བུར་གནས། །ཞེས་དང་། བྱ་བ་རྒྱུད་ཀྱི་སྒོར་ཞུགས་ནས། །
མི་ཚེ་བདུན་དུ་བསྒྲུབ་པ་ཡི། །རྡོ་རྗེ་འཆང་ཡང་དེ་ལ་འགྲུབ། །འདུ་འབྲལ་མེད་ཅིང་
མི་ཤིགས་པས། །དེ་ཡི་ཡོན་ཏན་རྡོ་རྗེ་འཆང་། །མ་བསྒྲུབ་ལྷུན་གྲུབ་འབྲས་བུར་
གནས། །ཞེས་གསུངས་ལ། གཞུང་གཞན་ལས་རིགས་བཞི་རྡོ་རྗེ་འཆང་གི་ས་སྤྱོད་
རྒྱུད་དང་། བྱ་རྒྱུད་ལ་རིགས་གསུམ་རྡོ་རྗེ་འཛིན་པའི་ས་ཞེས་གསུངས་པའང་ཡོད་ལ།
འཁོར་ལོ་ཚོགས་ཆེན་དང་རྡོ་རྗེ་འཆང་གི་ས་གཞན་ནས་ཐ་དད་དུ་བགྲངས་ཀྱང་འདི་
ལྷན་དུ་བསྟན་ཏོ། །དྲུག་པ་ནི། རིག་པ་བྱང་ཆུབ་ཀྱི་སེམས་ལ་རྒྱུ་སེམས་ཅན་གྱི་གནས་
སྐབས་དང་འབྲས་བུ་སངས་རྒྱས་ཀྱི་གནས་སྐབས་གཉིས་ཀྱི་དབྱེ་བ་མེད་དེ་སེམས་
ཉིད་ལས་བྱུང་བའི་ཆོས་རྣམས་ཐམས་ཅད་ལ། འཁོར་འདས་དང་བཟང་ངན་བླང་
དོར་ལ་སོགས་པའི་གཉིས་ཆོས་ཐམས་ཅད་ཡེ་ནས་གཉིས་སུ་མེད་པར་ཆོས་སྐུ་ཐོག་
ལེ་ཉག་གཅིག་ཏུ་དབྱེར་མེད་པར་གནས་པའི་ཕྱིར་རམ་གོང་དུ་བསྟན་པའི་སའི་དབྱེ་
- 160 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་དེ་དག་ཐམས་ཅད་ཡེ་ནས་དབྱེར་མེད་པར་བྱང་ཆུབ་ཀྱི་སེམས་ཀུན་ཏུ་བཟང་པོའི་
རང་བཞིན་དུ་གཅིག་པའི་ཕྱིར་ན་ཀུན་ཏུ་བཟང་པོ་དབྱེ་བ་མེད་པའི་ས་ཞེས་སྟོན་པ་
ཀུན་བྱེད་རྒྱལ་པོ་ང་ཡིས་བཤད་དོ་ཞེས་པ་སྟེ། དེ་ལྟ་བུའི་ཀུན་བཟང་དབྱེ་བ་མེད་པའི་
ས་དེ་ཡང་གཞན་ནས་བཙལ་དུ་མེད་པར་རང་ལ་ཡེ་ནས་གནས་པ་ཡིན་པར་གསུངས་
ཏེ༑ ཀློང་ཆེན་ལས། དེ་དག་ཐམས་ཅད་དབྱེར་མེད་པས། །ཀུན་ཏུ་བཟང་པོར་གཅིག་
པའི་ཕྱིར། །དབྱེ་བ་མེད་པའི་ས་ཡང་ཡིན། །ཡེ་ནས་རང་ལ་གནས་པ་དང་། །ད་ལྟ་
ཉིད་ལ་ནོན་པའི་ཕྱིར། །བསྒྲུབས་པ་ཆེན་པོ་ཀུན་ཏུ་བཟང་། །རང་བྱུང་དོན་གྱི་བསྒྲུབ་
པ་ཡིན། །ཞེས་པ་དེ་དག་བསྙེན་བསྒྲུབས་རྣམ་པ་བཞི་ལས་བསྒྲུབས་པ་ཆེན་པོ་ལ་
སྦྱར་ཏེ་གསུངས་སོ། །
གཉིས་པ་སྤྱོད་པའི་ས་ནི། གོང་དུ་བཤད་པའི་རྒྱུ་མཚན་དེས་ན་སྙིང་པོ་བྱང་ཆུབ་
སེམས་ཀྱི་རང་བཞིན་ཆོས་དབྱིངས་ཡངས་པ་ཆེན་པོ་དེ་ལ་ཆོས་ཐམས་ཅད་མ་བཙལ་
ལྷུན་གྲུབ་ཀྱི་ཚུལ་དུ་རྫོགས་པས། དུས་གསུམ་གྱི་སངས་རྒྱས་རྣམས་དང་ཁམས་
གསུམ་གྱི་སེམས་ཅན་མ་ལུས་པ་ཀུན་ཀྱང་དང་པོ་བྱུང་ཡང་དེ་ནས་བྱུང་ཞིང་། ད་ལྟ་
གནས་ཀྱང་དེ་རུ་མཉམ་རྫོགས་གཅིག་ཏུ་གནས་པ་ཡིན་པའི་ཕྱིར་ན་ཆོས་དབྱིངས་
བྱང་ཆུབ་སེམས་ཀྱི་ས་དེ་ལ་སངས་རྒྱས་དང་ནི་སེམས་ཅན་མ་ལུས་པ་ཀུན་རྟག་ཏུ་
གནས་ཤིང་སྤྱོད་པའི་ས་ཡིན་པས་དེ་ལས་གཞན་དུ་སྤྱོད་པའི་ས་གང་ཡང་མེད་དོ་ཞེས་
གསུངས་སོ། །གསུམ་པ་བསྒྲུབ་པའམ་བསྐྱེད་པའི་ས་ནི། དེ་ལྟར་ན་འབྲས་བུ་སངས་
རྒྱས་ཀྱི་གོང་འཕང་བསྒྲུབ་པས་ཐོབ་པའི་ས་ནི་འདི་དང་འདིའོ་ཞེས་སྐུ་གསུམ་གྱི་སྟོན་
པ་རྣམས་ཀྱིས་བཏགས་ཤིང་བསྟན་པ་དེ་དག་ཐམས་ཅད་ནི་དོན་ལ་བྱང་ཆུབ་སེམས་
ཀྱི་རང་བཞིན་དེ་ལས་ནི་གཞན་ན་མེད་པར་གོང་དུ་བཤད་པ་བཞིན་དུ་ཡིན་པ་དེས་
ནི༑ རྒྱུ་འབྲས་ཀྱི་ཐེག་པ་བ་རྣམས་ཀྱིས་བཤད་པའི་ས་དེ་དག་ཐམས་ཅད། གཞན་
ནས་བཙལ་དུ་མེད་པར་སྙིང་པོ་བྱང་ཆུབ་ཀྱི་སེམས་དེ་ལ་མ་བགྲོད་ཡེ་ནས་ནོན་པའི་
• 161-



ལེའུ་ལྔ་བཅུ་པ།
ཚུལ་གྱིས་གནས་སོ། །ཞེས་ཆོས་ཉིད་རང་བྱུང་གི་ཡེ་ཤེས་དེ་བསྐྱེད་ཅིང་བསྒྲུབ་པས་
སྦྱང་དུ་མེད་པའི་ས་ཡིན་པར་བསྟན་ཏོ། །ལེའུའི་མཚན་ནི། བྱང་ཆུབ་ཀྱི་སེམས་
ཀུན་བྱེད་རྒྱལ་པོ་ལས། ཆོས་ཉིད་རྫོགས་པ་ཆེན་པོའི་ས་ལ་སྦྱངས་དུ་མེད་པར་
བསྟན་པའི་ལེའུ་སྟེ་ཞེ་དགུ་བའི་འགྲེལ་བའོ།། ། །
དོན་བཅུ་བ་སེམས་ཉིད་རང་བྱུང་གི་ཡེ་ཤེས་སྒྲིབ་པ་མེད་པའི་ངོ་བོ་ལ། ཅི་སྣང་གདོད་
ནས་དག་པའི་རང་བཞིན་དུ་གཏན་ལ་འབེབ་པ་ལེའུ་ལྔ་བཅུ་པ་ལ་གཉིས་ཏེ། བསྟན་
པ་དང་། །བཤད་པའོ། །དང་པོ་ནི། དེ་ལྟར་ཀུན་བྱེད་བྱང་ཆུབ་སེམས་ཀྱི་ས་ལ་སྦྱང་
དུ་མེད་པར་བསྟན་པ་དེ་ནས་བྱང་ཆུབ་ཀྱིས་སེམས་ཀུན་བྱེད་རྒྱལ་པོ་དེས། ཕྱི་ནང་
གིས་བསྡུས་པའི་ཆོས་ཐམས་ཅད་བྱང་ཆུབ་ཀྱི་སེམས་འགག་པ་མེད་པའི་རྩལ་སྣང་
རང་བྱུང་པའི་ཡེ་ཤེས་ཡིན་པས། དེ་ལ་གཟུང་འཛིན་གྱི་སྒྲིབ་པ་མེད་པར་ཆོས་ཉིད་
རང་གསལ་གྱི་ངོ་བོ་ཡིན་པར་གཏན་ལ་དབབས་པ་འདི་གསུངས་སོ། །གཉིས་པ་ལ་
གསུམ་སྟེ། རང་བྱུང་གི་ཡེ་ཤེས་དངོས་བཤད་པ་དང་། ཡུལ་དྲུག་ལ་འཕྲོས་པའི་ཤེས་
པ་ཕྱིར་བལྟས་དྲུག་དྲན་པས་མ་ཡེངས་པར་གཟུང་བའི་རྟོག་པ་ལུ་གུ་རྒྱུད་རང་བྱུང་གི་
ཡེ་ཤེས་སུ་འདོད་པ་འཁྲུལ་བར་བཤད་པ་དང་། རང་བྱུང་གི་ཡེ་ཤེས་གཅིག་ལ་མིང་
དུ་མར་བཏགས་པའོ། །དང་པོ་ལ་དགུ་སྟེ། ཨ་ཏི་སྙིང་པོའི་དོན་ཆོས་ཉིད་རང་བྱུང་
གི་ཡེ་ཤེས་གཞི་བཞུགས་ཆེན་པོ་ཡུལ་ལ་མི་ལྟོས་པར་ཡེ་ནས་ནང་བཞུགས་གཅིག་ཏུ་
བསྟན་པ། དེས་ངང་ལས་ཤར་བའི་དབང་ཤེས་ཡུལ་ལ་འཇུག་པ་སྐུ་གསུམ་འཁོར་
གྱི་ཡེ་ཤེས་རིག་བྱེད་ཕྱིར་གནས་ཀྱི་རྣམ་པར་བཤད་པ། དེ་གཉིས་ཀྱི་ཁྱད་པར་བསྟན་
པ༑ ངོ་བོ་གཞི་གནས་ཀྱི་ཡེ་ཤེས་རྒྱལ་བའི་དགོངས་པ་ལས་དང་བག་ཆགས་ལས་
འདས་ཚུལ་བཤད་པ། རང་བྱུང་ཡེ་ཤེས་དྲན་བསམ་ལས་འདས་ཚུལ་བསྟན་པ། དེ་
ཉིད་རྩེ་གཅིག་ཏུ་འཛིན་པའི་བློ་ལས་འདས་པས་ཁམས་གོང་མར་སྐྱེ་བའི་བག་ཆགས་
མི་སོགས་པར་བསྟན་པ། གདངས་ཀྱི་ཡེ་ཤེས་ཤར་བ་ལ་དགག་སྒྲུབ་མེད་པའི་རིག་
- 162 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་རང་བབ་བཅོས་བསླད་མེད་པ་ཉིད་རང་བྱུང་ཡེ་ཤེས་ལ་ལྷུན་གྲུབ་ཏུ་འབྲལ་མ་མྱོང་
བས་ཏིང་ངེ་འཛིན་ཞི་གནས་ཕྱམ་གཅིག་པའི་བག་ཆགས་མི་སོགས་པར་བསྟན་པ། །
དེ་ལྟ་བུའི་གནས་ལུགས་རྒྱལ་བའི་དགོངས་པར་བསྟན་པ། སྒོ་ལྔའི་སྣང་ཡུལ་རྟོག་
བྲལ་མ་འཁྲུལ་བའི་རང་དུས་གཉིས་འཛིན་ཞེན་པའི་བློ་མེད་པས་སྣང་སེམས་དེ་ཉིད་
གཉིས་མེད་ཀྱི་ཡེ་ཤེས་སུ་བསྟན་པའོ། ། །
དང་པོ་ནི། ཀྱེ་སེམས་དཔའ་ཆེན་པོ་ཆོས་ཉིད་རྫོགས་པ་ཆེན་པོའི་བརྗོད་བྱའི་སྙིང་པོ་
མཐར་ཐུག་པ་སེམས་ཉིད་རང་བྱུང་ཡེ་ཤེས་ཀྱི་གནས་ཚུལ་ཇི་ལྟར་ཡིན་པ་བཤད་པར་
བྱ་ཡི་ཉོན་ཅིག་ཅེས་ཉན་པར་བསྐུལ་ཏེ། དེ་ལ་གཞུང་གོང་འོག་གི་སྐབས་ཀུན་ཏུ་ཡེ་
ཤེས་ཡེ་ཤེས་ཞེས་སུ་ལན་གཅིག་མ་ཡིན་པར་ཡང་ཡང་བརྗོད་པར་བྱ་བ་ཡི་ཡུལ་དངོས་
ནི་གང་ཡིན་སྙམ་ན། འདི་ལྟར་ཡེ་ཤེས་ཞེས་པའི་འདོག་ཡུལ་དངོས་ནི་ཡེ་ནས་དམིགས་
བྱའི་ཡུལ་ལ་མི་ལྟོས་པར་རང་གསལ་འགག་མེད་ཀྱི་ངོ་བོ་ཤེས་བྱ་ཤེས་བྱེད་དང་བྲལ་
བའི་རང་ཤེས་རིག་པའི་བདག་ཉིད་འོད་གསལ་འདུས་མ་བྱས་པ་ཡིན་པས་རྒྱུ་རྐྱེན་
གང་ལ་ཡང་མ་ལྟོས་པའི་རང་བྱུང་གི་ཡེ་ཤེས་ཏེ། དེ་ནི་ཡེ་ནས་མ་རིག་པས་སྒྲིབ་པ་
མེད་པར་རང་ངོ་རང་གིས་ཤེས་ཟིན་པ་ཡིན་ཀྱང་། འགྱུར་འཕྲོའི་རྟོག་པ་དང་ངང་
གིས་བྲལ་བས་ནང་རང་གནས་ལྷུན་གྲུབ་ཀྱི་ཡེ་ཤེས་དུས་ཐམས་ཅད་པ་རང་གསལ་
ཉི་མའི་འོད་ལྟར་གནས་པ་ཡིན་པས་རྩོལ་སྒྲུབ་དང་བྲལ་བར་བསྟན་ཏེ། ནམ་མཁའི་
མཐའ་དང་མཉམ་པ་ལས། བཙལ་བྲལ་རིག་པ་ཡེ་ནས་གསལ། །མ་སྐྱེས་ཡེ་ནས་
གདོད་ནས་བྱུང་། །རང་ལས་བྱུང་བས་གཞན་བྱུང་མིན། །ལྷུན་གྱིས་གྲུབ་པས་ཕྱོགས་
རིས་མེད། །རང་གསལ་རིག་པའི་ཡེ་ཤེས་ལ། །གཞན་གྱིས་རིག་པ་གདོད་ནས་སྟོང་། །
ལྷུན་གྲུབ་ཉིད་ལ་ཕྱོགས་མེད་པས། །གསལ་དང་མི་གསལ་ཕྱོགས་དང་བྲལ། །རང་
བྱུང་ཉིད་ལ་རྒྱུ་མེད་པས། །བསྐྱེད་བྱ་སྐྱེད་བྱེད་གདོད་ནས་མེད། །རྩོལ་བྲལ་ཡེ་ཤེས་
ཆེན་པོ་ལ། །རྩོལ་བའི་ཆུ་བོ་ཀུན་ལས་འདས། །བདག་གཞན་མི་གསལ་ནམ་མཁའི་
• 163-



ལེའུ་ལྔ་བཅུ་པ།
ངང་། །ཡུལ་དང་ཡུལ་ཅན་དམིགས་ཡུལ་བྲལ། །གང་ཡང་མ་ཡིན་གདོད་ནས་སྟོང་། །
སྒྲིབ་པ་མེད་པའི་ངོ་བོ་ནི། །བལྟས་པ་མེད་པར་ཀུན་ལ་གསལ། །ཞེས་དང་། མ་བཅོས་
ཡེ་ནས་རང་གསལ་ལུང་། ཡེ་ནས་ཤེས་པས་ཡེ་ཤེས་ཡི། །ཡེ་ནས་རིག་པ་ཆེན་པོ་
བས། །རིག་པ་ཡེ་ཤེས་ཆེན་པོ་ཡིན། །མ་བཅོས་ཇི་བཞིན་རིག་པའི་དོན། །གཏན་
ལ་འབེབ་པས་ཡེ་ཤེས་ཡིན། །ཞེས་པ་ལ་སོགས་པས་བསྟན་པ་བཞིན་ནོ། །གཉིས་
པ་ནི། དེ་ལྟ་བུའི་རང་བྱུང་གི་ཡེ་ཤེས་དེའི་རྩལ་ལས་ཕྱི་གསལ་དུ་ཡུལ་ལ་རྟོག་ཅིང་
དཔྱོད་པའི་ཡེ་ཤེས་རོལ་པའི་ངོ་བོར་ཤར་བ་ཡུལ་རིག་པར་བྱེད་པའི་བདག་ཉིད་ཅན་
དེ་ནི། དམིགས་ཡུལ་སོ་སོ་ལས་བྱུང་བས་རྒྱུ་རྐྱེན་ལ་མ་ལྟོས་པའི་རང་བྱུང་མིན་ཏེ། །
ཡུལ་གྱི་རྗེས་སུ་འགྲོ་ལྡོག་བྱེད་ཅིང་དམིགས་ཡུལ་མེད་པ་ཙམ་ན་ཤེས་པ་དེ་ཡང་གསལ་
བར་མི་བྱེད་པའམ་མི་སྐྱེ་བའི་ཕྱིར་ན་རེས་འགའ་བ་ཡིན་ནོ། །
གསུམ་པ་ནི། རྒྱུ་མཚན་དེས་ན་རྒྱུ་རྐྱེན་ལས་མ་བྱུང་བའི་རང་བྱུང་གི་ཡེ་ཤེས་དེ་ལ་
ནི༔ ལྷན་སྐྱེས་དང་ཀུན་བརྟགས་ཀྱི་མ་རིག་པ་གཉིས་ཀྱིས་ཡེ་ནས་སྒྲིབ་མ་མྱོང་བས།
ཡེ་ནས་རང་ངོ་རང་གིས་ཤེས་ཟིན་པའི་ཡེ་ཤེས་འཁྲུལ་མ་མྱོང་བའི་སངས་རྒྱས་ཡིན་
ལ༑ དེས་ན་རང་བྱུང་གི་ཡེ་ཤེས་ཞེས་བྱ་བའི་འདོགས་ཡུལ་དངོས་ནི་དེ་ལ་བྱ་སྟེ། །
ཀུན་གསལ་ལས། ཡེ་ཤེས་ཀྱི་ངེས་ཚིག་ནི་ཡེ་ནས་ཡིན་པའི་དོན་མ་ནོར་བར་ཤེས་
པས་ན་ཡེ་ཤེས་སོ་ཞེས་དང་། །རང་གི་རང་རིག་པས་རིག་པའི་ཡེ་ཤེས་སོ། །དེ་ལ་
བྱེད་པ་པོ་མེད་པས་རང་བྱུང་གི་ཡེ་ཤེས་སོ། །དེའི་དོན་ལས་མི་འདའ་བས་འདའ་
དཀའ་ཐུགས་ཀྱི་ཡེ་ཤེས་སོ། །ཞེས་གསུངས་པ་ལྟར་རོ། །
རང་བྱུང་གི་ཡེ་ཤེས་དེའི་ངང་ལས་རྩལ་འགགས་མེད་དུ་ཤར་བ་འཁོར་གྱི་སྟོན་པའི་
ཡེ་ཤེས་ཕྱི་གསལ་གྱི་ངོ་བོ་ནི། ཕྱི་སྒོ་ལྔའི་ཡུལ་ལ་སོ་སོར་བརྟགས་ཅིང་དཔྱོད་པར་
བྱེད་པའི་རིག་བྱེད་རྩལ་གྱི་ཡེ་ཤེས་ཏེ། གང་སུ་ཞིག་ཡུལ་ལ་རྟོག་སྟེ་བརྟགས་པར་
བྱེད་པ་ཡི་ཡེ་ཤེས་དེ་ནི་རིག་བྱེད་རྩལ་གྱི་ཡེ་ཤེས་ཡིན་ནོ་ཞེས། གདུལ་བྱའི་བསམ་
• 164 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ངོ་ལ་ལྟོས་ཏེ་དེ་ལྟར་ཤན་ཕྱེས་ནས་ཐ་དད་དུ་བསྟན་ཀྱང་། དོན་ལ་རྩལ་གྱི་ཡེ་ཤེས་
ཕྱི་གསལ་གྱི་ཤེས་པ་འཆར་བཞིན་པའི་སྐབས་ན་འཆར་གཞིའི་རིག་པ་ཟང་མ་དེ་རང་
བྱུང་གི་ཡེ་ཤེས་སུ་གནས་པ་ཡིན་ལ། དེའི་ངང་ལས་ཡུལ་སྣང་མི་འགག་པར་གསལ་
བའི་ཆ་དེ་རྩལ་གྱི་ཡེ་ཤེས་ཡིན་པས། དེ་གཉིས་མེ་ལོང་དང་གཟུགས་བརྙན་བཞིན་
དུ་སྣང་ཚུལ་ཐ་དད་དུ་སྣང་ཡང་ངོ་བོ་དབྱེར་མེད་རང་བྱུང་གི་རང་བཞིན་ཡིན་པར་
གསུངས་ཏེ། ཀུན་མཁྱེན་བླ་མས། འདིར་རང་ངོ་དང་རྩལ་ཐ་དད་པར་བརྗོད་ཀྱང་།
རང་ངོ་ལ་ཡུལ་སྣང་བ་མེ་ལོང་དུ་གཟུགས་བརྙན་ཤར་བ་འདྲ་བས་རྫས་གཅིག་ངོ་བོ་
གཅིག་པའི་རིག་པ་རྗེན་པ་དེ་ཀ་ལས་གཞན་མེད་པའི་ཕྱིར། འཆར་བ་ལ་བསྐྱངས་
དུས་རང་ངོ་རྗེན་པའི་གཞི་ལ་རང་གནས། གནས་པ་འདྲ་བ་དེ་ལ་བསྐྱངས་ཀྱང་རིག་
གདངས་མ་འགགས་པའི་འཆར་ཚུལ་རང་གསལ་ཏེ། གཟུགས་བརྙན་དང་འདྲ་བའི།
འཆར་བའི་ཤེས་པ་རྗེན་པ་དང་། མེ་ལོང་གི་ངོས་དང་འདྲ་བ་རང་མལ་གྱི་ཤེས་པ་
རང་བྱུང་གི་ཡེ་ཤེས་གཉིས། །སོ་སོ་མ་ཡིན་ཐ་མི་དད་པར་རྗེན་སངས། སྤྲོས་བྲལ་
ཀ་དག་གི་རང་ངོ་ཆོས་ཟད་པའི་ངོ་བོ་ལ། རང་བྱུང་གི་ཡེ་ཤེས་ཞེས་མིང་དུ་བརྗོད་པ་
སྟེ༑ འོད་གསལ་གྱི་ཡེ་ཤེས། དོན་དམ་པའི་བདེན་པ། ཡེ་གྲོལ་གྱི་ཆོས་སྐུ། རིག་པ་
བྱང་ཆུབ་ཀྱི་སེམས་ལ་སོགས་པ་ཅིར་མིང་བཏགས་ཀྱང་། ངོ་བོ་ཟང་མ་རྗེན་པ་ཀ་
ནས་དག་པའི་རང་གསལ་འདི་ངོ་ཤེས་པར་བྱའོ། །རྫོགས་པ་ཆེན་པོ་འདིའི་བརྗོད་
བྱའི་ངོ་ཏི་ཟང་མ་ནི་གནས་ལུགས་དེ་ཡིན་པས། ཁྲེག་ཆོད་ཅེས་བྱ། རྗེན་པ་ཞེས་
བྱ༑ ཟང་ཐལ་ཞེས་བྱ། ཡེ་གྲོལ་ཞེས་བྱ། ཀ་དག་ཅེས་བྱ། ལྷུན་གྲུབ་ཅེས་བྱ་ཡང་
མིང་སོ་སོ་ལས་དོན་ཐིག་ལེ་ཉག་གཅིག་ཟང་མ་རྗེན་པ་འདི་ཀ་ཡིན་པས་གནད་འདི་
ཤིན་ཏུ་གསལ་བར་བཤད་དེ། སྙིང་ཐིག་གི་དགོངས་པའི་མཐར་ཐུག་ནི་འདི་ཁོ་ན་
ཡིན་པས་གནད་འདི་རྟོགས་དུས་ཆེད་དུ་བྱ་བ་དང་རྩོལ་བ་མེད་པས། དབང་པོ་ཡང་
རབ་མ་བསྒོམས་པར་སངས་རྒྱས་པའི་ཆོས་ཞེས་བྱ་སྟེ། བསྒོམ་བྱ་དང་སྒོམ་བྱེད།
• 165 -



ལེའུ་ལྔ་བཅུ་པ།
བསྐྱང་བྱ་དང་སྐྱོང་བྱེད་ལ་སོགས་པ་གང་ཡང་མེད་དོ། །ཞེས་གསུངས་པ་ལྟར་འདིར་
རྩལ་དང་ངོ་བོ་གཉིས་ཐ་དད་དུ་གསུངས་པ་དང་། འོག་ཏུ། མི་རྟོག་པ་ཡི་རང་བྱུང་ཡེ་
ཤེས་ལྔ། །སེམས་ཀྱི་རང་བཞིན་དབང་པོ་སྒོ་ལྔར་གསལ། ཞེས་གསུངས་པ་ལ་སོགས་
པ་སྐབས་སྐབས་སུ་རྟོག་ཚོགས་གང་ཤར་ཐམས་ཅད་རང་བྱུང་གི་ཡེ་ཤེས་ཡིན་པར་
གསུངས་པ་གཉིས་དོན་མི་འགལ་བར་ཤེས་པར་བྱའོ། །བཞི་བ་ནི། དེ་ལྟ་བུའི་གཞི་
གནས་རང་བྱུང་གི་ཡེ་ཤེས་དེ་ལ་ཡུལ་མེད་པ་རྒྱུ་མཚན་ཅིའི་ཕྱིར་ཡིན་སྙམ་ན་འདིར་
ལྟར་གང་ཞིག་རིག་པར་བྱ་བའི་ཡུལ་གྱི་རྣམ་པར་གང་སྣང་བ་དེ་ནི་འཆར་གཞིའི་རིག་
པ་བྱང་ཆུབ་ཀྱི་སེམས་ཀྱི་རྩལ་ལཾས་བྱུང་བའི་སྣང་བ་མེད་པ་གསལ་སྣང་ཙམ་ལས་
གཞན་ཡུལ་གྱི་ཆོས་སུ་གྲུབ་པ་ཅི་ཡང་མེད་པའི་ཕྱིར་ན། ཡེ་ཤེས་དེ་ནི་ཡུལ་ལ་རྟོག་
པ་མེད་པའི་རིག་པ་བྱང་ཆུབ་ཀྱི་སེམས་ཉིད་དེ། །དེ་ལྟ་བུའི་ཡེ་ཤེས་དེ་ཉིད་རྒྱུ་རྐྱེན་
རྩོལ་སྒྲུབ་ལ་མི་ལྟོས་པར་རང་ལས་བྱུང་བའི་ཏིང་འཛིན་ནམ་རིག་པ་རང་གནས་ཀྱི་
བསམ་གཏན་དང་ཆུ་ལ་རླན་ལྟར་ཡེ་ནས་འདུ་འབྲལ་མེད་པར་གནས་པའི་ཕྱིར་ན།
དེ་ལ་གཞན་དུ་རྩེ་གཅིག་ཏུ་གནས་པའི་ཐུན་མོང་སེམས་འཛིན་གྱི་ཞི་གནས་སམ་ཏིང་
ངེ་འཛིན་སྒོམ་པར་མི་བྱེད་པའམ་བསྒོམ་མི་དགོས་ལ། དེ་ལྟར་ཏིང་ངེ་འཛིན་སྒོམ་པ།
ཡི་ཞེན་འཛིན་གྱིས་འཚོང་བར་མི་བྱེད་པས་ན། ཁམས་གོང་མར་འཕེན་པའི་ལས་
ཏིང་ངེ་འཛིན་གྱི་བག་ཆགས་སོགས་པར་མི་འགྱུར་ཞིང་། དེས་ན་དེ་ལྟ་བུའི་བག་
ཆགས་མེད་པའི་ཆོས་ཉིད་རང་བྱུང་གི་ཡེ་ཤེས་རང་གསལ་རྗེན་པའི་ངོ་བོ་དེ་ནི། །དུས་
གསུམ་གྱི་སངས་རྒྱས་ཀུན་གྱི་དགོངས་པ་མ་བཅོས་པ་ཡིན་པར་བཤད་དེ། ཅིས་ཕྱིར་
ན་དུས་གསུམ་གྱི་སངས་རྒྱས་ཐམས་ཅད་ཀྱི་དགོངས་པ་ནི་ཡེ་ནས་མ་བཅོས་པའི་
གཤིས་ལུགས་ཡུལ་གང་ལའང་མི་རྟོག་པ་སྟེ། མ་བཅོས་མཉམ་པ་ཉིད་ཀྱི་རང་བཞིན་
དུ་གནས་པ་ཡིན་པའི་ཕྱིར་རོ། །ལྔ་བ་ནི། ཀྱེ་སེམས་དཔའ་ཆེན་པོ་ཉོན་ཅིག དུས་
གསུམ་གྱི་སངས་རྒྱས་ཐམས་ཅད་ཀྱི་དགོངས་པ་རིག་པ་རང་བྱུང་གི་ཡེ་ཤེས་འོད་གསོལ་
- 166 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྤྲོས་པ་དང་བྲལ་བའི་ཐུགས་དེ་ལ། ཡེ་ནས་རྣམ་པར་རྟོག་པ་མེད་པའི་ཕྱིར་ན། །
ཡུལ་གང་ལའང་སངས་རྒྱས་རྣམས་ཀྱིས་དགོངས་པ་རང་བྱུང་གི་ཡེ་ཤེས་དེས་རྟོག་ཅིང་
དཔྱོད་པར་མི་མཛད་དེ། འདི་ལྟར་རྟོག་ཅིང་དཔྱོད་པའི་ཡུལ་ནི་གཟུང་བ་དང་འཛིན་
པའི་མཚན་ཉིད་ཅན་ཡིན་ན། སངས་རྒྱས་རྣམས་ནི་གཟུང་འཛིན་གྱི་སྤྲོས་པ་ཀུན་དང་
བྲལ་བ་ཡིན་པའི་ཕྱིར་རོ། །དེས་ན་ཤིན་ཏུ་རྣལ་འབྱོར་ཨ་ཏི་རྫོགས་པ་ཆེན་པོའི་དོན་
ལ་གཞོལ་བའི་གང་ཟག་སྐལ་བ་དང་ལྡན་པ་གང་སུ་ཡང་རུང་བ་དེ་ཡིས་ནི། ཆོས་
ཉིད་རང་བྱུང་གི་ཡེ་ཤེས་ཡེ་ནས་རྣམ་པར་རྟོག་པ་མེད་པའི་དོན་ལ་གནས་བྱ་གནས་
བྱེད་མེད་པར་དགག་སྒྲུབ་སྤང་བླང་དང་བྲལཾ་བའི་ཚུལ་གྱིས་གནས་པར་གྱུར་ན། དེ་
ནི་དུས་གསུམ་གྱི་སངས་རྒྱས་ཀུན་གྱི་དགོངས་པ་ཆོས་སྐུ་མཉམ་པ་ཆེན་པོ་མངོན་དུ་
མཛད་པ་ཡིན་ནོ། །ཆོས་དབྱིངས་རིན་པོ་ཆེའི་མཛོད་ལས། བྱང་ཆུབ་སེམས་ཀྱི་ཀློང་
ཆེན་ངང་ཉིད་ལས། །དྲན་པའི་རྣམ་པར་རྟོག་པ་མི་འབྱུང་སྟེ། །ཤེས་པའི་མཚན་མ་
ཡིད་ལ་མི་གཡོ་ན། །དེ་ཉིད་སངས་རྒྱས་ཉག་གཅིག་དགོངས་པ་ཡིན། །ཞེས་པ་ལྟར་
དྲུག་པ་ནི། ཀྱེ་སེམས་དཔའ་ཆེན་པོ་ཉོན་ཅིག རིག་པ་རང་བྱུང་གི་ཡེ་ཤེས་ཀྱི་ངོ་བོ་
ལ་རང་བཞིན་བབས་ཀྱི་བསམ་གཏན་ངང་གིས་གནས་པ་དེས་རྒྱལ་བ་སངས་རྒྱས་
ཀྱི་དགོངས་པ་མངོན་སུམ་དུ་མཛད་པ་དེས་ན་རིག་པ་རང་གནས་ཀྱི་བསམ་གཏན་
གང་ཞིག་ཏིང་ངེ་འཛིན་རྩེ་གཅིག་ཏུ་གནས་པའི་བློ་དང་བྲལ་བ་དེས། ལས་དང་ཉོན་
མོངས་པའི་བག་ཆགས་མི་བསོགས་སྟེ་འདི་ལྟར་རང་བྱུང་གི་ཡེ་ཤེས་རྟོག་མེད་མཉམ་
པ་ཉིད་དུ་གནས་པ་དེ་གཟུང་བའི་ཡུལ་ལ་ཞེན་ཅིང་མི་རྟོག་པས་ན། གཟུང་འཛིན་
ཉོན་མོངས་པའི་རང་བཞིན་ཅན་གྱི་རྣམ་པར་རྟོག་པའི་བག་ཆགས་ཀྱིས་གོས་པར་མི་
འགྱུར་ལ། ཁམས་གོང་མ་གཉིས་སུ་སྐྱེ་འགྱུར་གྱི་ལས་ནི་འཇིག་རྟེན་པའི་ཞི་གནས་
རྩེ་གཅིག་པའི་ཏིང་ངེ་འཛིན་ལ་བརྟགས་ཤིང་བསྒོམ་པའི་བག་ཆགས་བསོགས་པ་
- 167-



ལེའུ་ལྔ་བཅུ་པ།
ཡིན་ན། དེ་ལྟ་བུའི་ཏིང་ངེ་འཛིན་རྣམ་པར་མི་རྟོག་པ་ཡི་ཆོས་ཉིད་བྱང་ཆུབ་ཀྱི་སེམས་
ལ་བག་ཆགས་ཡོད་པར་སྟོན་པ་ཀུན་བྱེད་ཉིད་ཀྱིས་མ་གསུངས་སོ། །ཞེས་པའོ། །
བདུན་པ་ནི། དེ་ལྟ་བུའི་གཞི་གནས་རང་བྱུང་གི་ཡེ་ཤེས་ཀྱི་གདངས་འགག་པ་མེད་
པའི་རྩལ་ལས་ཤར་བའི་རྣམ་པར་མི་རྟོག་པ་ཡི་རང་བྱུང་གི་ཡེ་ཤེས་ལྔ་ནི། ད་ལྟ་
སེམས་ཅན་རྣམས་ཀྱི་སེམས་ཀྱི་རང་བཞིན་དབང་པོ་སྒོ་ལྔ་ཡེ་ཤེས་པ་འདི་ཉིད་ཡིན་
པར་བཤད་དེ། འདི་ལྟར་རང་བྱུང་གི་ཡེ་ཤེས་དེ་ལ་གདངས་འགགས་པ་མེད་པའི་
རྩལ་ལས་བྱང་ཆུབ་སེམས་ཀྱི་ངོ་བོ་ཡུལ་ལྔའི་རྣམ་པར་མངོན་དུ་སྣང་བ་ལ་རང་བྱུང་
ཡེ་ཤེས་མི་འགག་པར་སྒོ་ལྔའི་ཤེས་པ་སོ་སོར་གསལ་བ་ནི། གཞི་རང་བྱུང་གི་ཡེ་
ཤེས་རང་བྱུང་གི་རྐྱེན་གྱིས་སྣང་བའམ་རྩལ་ལས་སྣང་བ་ཁོ་ན་ཡིན་པའི་རྒྱུ་མཚན་དེ་
བས་ན། དེ་ལ་རྟོག་པ་རང་མཚན་པར་བལྟས་ནས་སྤང་ཞིང་དོར་བར་བྱེད་པའི་ཐབས་
སུ་ཤེས་པ་ཡུལ་ལ་འཇུག་པ་བཀག་ཏེ་མི་རྟོག་རྩེ་གཅིག་ཏུ་གནས་པའི་ཏིང་ངེ་འཛིན་
བསྒོམ་པར་མི་བྱེད་པར་འཆར་གཞིའི་རིག་པ་ཟང་ཐལ་རྗེན་པའི་ཤེས་པ་དེ་ཀའི་ངང་
ལ་དགག་སྒྲུབ་སྤང་བླང་མེད་པར་བཞག་པར་བྱ་ལ། དེ་ལྟར་ཡུལ་ཅན་སྒོ་ལྔའི་ཤེས་
པ་འཕྲོར་མི་འཇུག་པས་ཏིང་ངེ་འཛིན་རྩེ་གཅིག་པ་ལ་མི་རྟོག་པར། རང་བྱུང་ཡེ་ཤེས་
ཀྱི་ངང་ལ་མ་བཅོས་པར་བཞག་པས་ཆུ་ལ་ཆུ་བཞག་པ་ལྟར་ངོ་བོ་རང་བྱུང་གི་ཡེ་ཤེས་
སུ་རང་གྲོལ་བས་ཏིང་ངེ་འཛིན་རྩེ་གཅིག་པའི་བག་ཆགས་ཀྱང་སོགས་པར་མི་འགྱུར་
བས་གཟུང་འཛིན་གཉིས་ལས་གྲོལ་བས་རིག་པ་རང་གནས་ཆེན་པོའི་ཏིང་འཛིན་ལཾས་
ཀྱང་ཉམས་པ་མེད་དེ། ཀློང་དྲུག་ལས། གཟུང་བ་མེད་པའི་སེམས་ཉིད་ལ། །མ་
འགགས་པ་རིག་པ་སྣང་བ་ནི། །རོལ་བ་ཆེན་པོའི་ཏིང་འཛིན་ཞེས། །ཀུན་ཏུ་བཟང་
པོ་ང་ཡིས་བསྟན། །འཛིན་པ་མེད་པའི་སེམས་ཉིད་ལ། །རང་ཤར་ཆེན་པོའི་སྣང་བ་
ནི༑ ༑མ་འགགས་མི་རྟོག་དགོངས་པ་ཞེས། །ཀུན་ཏུ་བཟང་པོ་ང་ཡིས་བསྟན། །ཅེས་
གསུངས་པ་ལྟར་རོ། །
- 168 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བརྒྱད་པ་ནི། དེ་ལྟར་སྒོ་ལྔའི་ཡུལ་སྣང་གང་ཤར་ཐམས་ཅད་ལ་དགག་བསྒྲུབ་བླང་
དོར་ཅི་ཡང་མི་བྱེད་པར་འཆར་གཞིའི་རིག་པ་མ་བཅོས་ཟང་ཐལ་གྱི་ངང་དུ་འཇོག་པ་
འདི་ཡང་དུས་གསུམ་སངས་རྒྱས་རྣམས་ཀྱིས་དགོངས་པ་ལ་གནས་པ་སྟེ། དེས་ན་
ཡུལ་གང་དུའང་མི་རྟོག་པའི་ཆོས་ཉིད་རང་བྱུང་གི་ཡེ་ཤེས་འདི་ལ་གང་ཟག་སུ་ཞིག་
གནས་པ་དེ་ལ་རྣམ་པར་རྟོག་པ་གང་ཡང་མེད་པས་ཀུན་བྱེད་ང་ཡི་དོན་ལ་ཡོང་རེ་
དོགས་འབད་རྩོལ་གྱིས་མི་གནས་ཤིང་། དེ་བཞིན་དུ་འགྲོ་བའི་དོན་བསྒྲུབ་པ་ལ་ཡང་
ཆེད་དུ་མི་གནས་ཏེ་གཟུང་འཛིན་དམིགས་པའི་གཏད་སོ་ཐམས་ཅད་དང་བྲལ་བའི་
ཕྱིར་རོ། །དེ་ལྟར་དམིགས་གཏད་དང་རྩོལ་སྒྲུབ་ཀྱི་མཐའ་གང་ལའང་མི་གནས་པ་
དེས་ན་ཆོས་སྐུ་བྱང་ཆུབ་སེམས་ཀྱི་ངོ་བོ་རྟོག་མེད་མཉམ་པ་ཉིད་ལ་གང་ཟག་སྐལ་
པ་དང་ལྡན་པ་འདི་ཉིད་གནས་པ་ཡིན་ཏེ་གནས་བྱ་གནས་བྱེད་ལ་སོགས་པའི་དམིགས་
འཛིན་གྱི་བློ་ཐམས་ཅད་དང་བྲལ་བ་དེ་ནི་རྟོག་བྲལ་མཉམ་པ་ཉིད་ཀྱི་དགོངས་པ་ཡིན་
གྱི་དེ་ལས་གཞན་དུ་གནས་བྱ་གནས་བྱེད་ལ་སོགས་པའི་བློ་ཡོད་ན་ཆོས་སྐུ་མཉམ་
པ་ཉིད་ཀྱི་དོན་དང་འགལ་བའི་ཕྱིར་ཏེ། ཀློང་ཆེན་ལས། བལྟ་བྱ་ལྟ་བྱེད་གཉིས་སུ་
མེད། །གཉིས་མེད་མཉམ་པའི་ཀློང་དུ་གྲོལ། །མཉམ་པ་ཉིད་ལ་ལྟ་བྱེད་ན། །མི་མཉམ་
སྤང་པས་ལོག་རྟོག་སྟེ། །དེ་ཡང་གཉིས་སྣང་འཁྲུལ་པའི་བློ། །ཞེས་གསུངས་པ་ལྟར་
རོ། །དེས་ན་གང་དུའང་རྣམ་པར་མི་རྟོག་པ་དེ་ལ་དུས་གསུམ་སངས་རྒྱས་ཀུན་གྱི་
དགོངས་པ་ངང་ངམ་ངམ་ཤུགས་ཀྱིས་འདུས་པ་ཡིན་ཏེ། དེ་ཉིད་ལས། ཅིར་ཡོང་མི་
སྣང་མི་དམིགས་དང་། །གང་ཡང་མ་མཐོང་ཅིར་མ་སྒོམས། །ངེས་པའི་དོན་ལ་བལྟས་
པས་གསལ། །སངས་རྒྱས་རྣམས་ཀྱི་གྲུབ་པའི་མཐའ། །སྐྱེ་འགགས་མེད་པའི་དོན་
འདི་ཉིད། །རྒྱལ་བ་ཀུན་གྱི་ལམ་པོ་ཆེ། །འདི་ལས་གཞན་པའི་དགོངས་པ་ནི། །སངས་
རྒྱས་རྣམས་ལ་ཡོངས་མི་མངའ། །ཞེས་སོ། །དགུ་པ་ནི། ཀྱེ་སེམས་དཔའ་ཆེན་པོ་
གོང་དུ་བཤད་པའི་དབང་པོ་སྒོ་ལྔའི་སྣང་ཡུལ་ཐམས་ཅད་མ་འགགས་པར་རྟོག་བྲལ་
- 169 -



ལེའུ་ལྔ་བཅུ་པ།
མངོན་སུམ་གྱི་ཤེས་པ་དེ་རང་བྱུང་གི་ཡེ་ཤེས་སུ་བསྟན་པའི་ཚིག་དོན་འདི་ཡིས་རང་
གི་རིག་པ་རྟོག་བྲལ་རང་བྱུང་གི་ཡེ་ཤེས་ཉིད་ཉམས་སུ་མྱོང་བའམ་མངོན་སུམ་ཉིད་
དུ་རྟོགས་པར་གྱིས་ཤིག དེ་ཡང་ཇི་ལྟར་ན་རང་བྱུང་གི་ཡེ་ཤེས་ཉིད་གསལ་ལ་འགག་
པ་མེད་པས་ཡུལ་གྱི་སྣང་ཚུལ་ལ་ལྟོས་ནས་རྣམ་པ་ལྔར་གནས་པའམ་སྣང་བའི་རྟོག་
བྲལ་མངོན་སུམ་གྱི་ཡེ་ཤེས་རྣམ་པ་ལྔ་ནི། ཡུལ་གཟུགས་སྒྲ་ལ་སོགས་པའི་རྣམ་པ་
ལྔ་ལ་གཉིས་འཛིན་ཞེན་པའི་བློ་ཡིས་འདོད་ཅིང་ཆགས་པའི་རྟོག་པ་དང་བཅས་པ་
མ་ཡིན་པར། ཡུལ་འདོད་ཡོན་ལྔ་ནི་རྟོག་བྲལ་གྱི་ཡེ་ཤེས་ལྔ་ལ་མེ་ལོང་དུ་གཟུགས་
བརྙན་ལྟར་སྣང་བ་ཡིན་པས། དཔེར་ན་གཟུགས་བརྙན་དེ་མེ་ལོང་ལས་གཞན་དུ་
མེད་པ་ལྟར་ཡུལ་ལྔའི་རྣམ་པར་སྣང་བ་དེ་ཐམས་ཅད་ཐ་དད་དུ་གྲུབ་པ་ཅི་ཡང་མེད་
པར་ཡེ་ནས་ཡེ་ཤེས་ཀྱི་རང་བཞིན་ཡིན་པའི་ཕྱིར། ཡུལ་དང་ཡེ་ཤེས་གཉིས་སུ་
ཡོད་པར་ཀུན་བྱེད་ངས་མ་བསྟན་པ་དེས་ན་ཡུལཾ་གྱི་རྣམ་པར་སྣང་བ་ཡང་རང་བྱུང་
གི་ཡེ་ཤེས་ཡིན་པས་སྣང་སེམས་ཐམས་ཅད་གཉིས་མེད་རང་བྱུང་གི་ཡེ་ཤེས་སུ་ཤེས་
པར་གྱིས་ཤིག་ཅེས་པ་སྟེ། ཀློང་ཆེན་རབ་འབྱམས་ལས། སྣང་གྲགས་མཐོང་ཐོས་
སྒོ་ལྔ་རང་སར་གྲོལ། །རང་ཞལ་རང་གིས་མཐོང་བས་ཡུལ་གཞན་མེད། །ཞེས་དང།
ཀློང་དྲུག་ལས། མཉམ་པ་ཆེན་པོའི་སེམས་ཉིད་ལ། །ཁྱབ་གདལ་ཆེན་པོའི་སྤྲུལ་སྣང་
བས། །གཉིས་མེད་སྣང་བ་ཡེ་གྲོལ་ཞེས། །ཀུན་ཏུ་བཟང་པོ་ང་ཡིས་བསྟན། །མཚན་
མ་མེད་པའི་སེམས་ཉིད་ལ། །ཆོས་རྣམས་གྲངས་སུ་སྣང་བ་ནི། །རང་གྲོལ་གཉིས་
མེད་ཅེས་བྱ་བར། །ཀུན་ཏུ་བཟང་པོ་ང་ཡིས་བསྟན། །ཅེས་གསུངས་པ་ལྟར་རོ། །
གཉིས་པ་ནི། འདི་ལྟར་ཆོས་ཐམས་ཅད་ཀྱི་གནས་ལུགས་ཆོས་ཉིད་རང་བྱུང་གི་ཡེ་
ཤེས་གཅིག་ལས་མེད་པ་ལ་རྣམ་པ་གྲངས་ཀྱི་དབྱེ་བ་དུ་མར་བསྟན་པ་ནི། ཀུན་བྱེད་
ང་ལས་བྱུང་བའི་འཁོར་གྱི་སྟོན་པ་སྐུ་གསུམ་པོ་དེ་ཡིས་དྲང་བའི་དོན་དུ་བསྟན་པ་ཡིན་
ལ༑ དེས་ན་རང་བྱུང་གི་ཡེ་ཤེས་རང་གསལ་དུ་ཤར་བ་ལས་གཞན་དུ་ཡུལ་ཡུལ་ཅན་
• 170 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཟུང་འཛིན་གྱི་རྣམ་པ་ཅན་གང་ཡང་མེད་པ་ལ། དེ་ལྟར་མ་ཤེས་པའི་དབང་གིས་
ཡུལ་ལ་བརྟེན་ནས་སྐྱེས་པའི་ཤེས་པ་ཕྱིར་བལྟས་དྲུག་ལ་དྲན་པས་མ་ཡེངས་བར་
བཟུང་བ་ཡེ་ཤེས་དང་། །ཡེངས་ན་གཟུང་འཛིན་གྱི་རྣམ་རྟོག་ཡིན་པར་བལྟས་ནས་
དྲན་འཛིན་གྱི་རྟོག་པ་རྒྱུན་སྤེལ་བ་ལ་རང་བྱུང་གི་ཡེ་ཤེས་སུ་མིང་བཏགས་པ་ཡི་རྣམ་
པ་གྲངས་ཀྱི་ཡེ་ཤེས་སམ་ཡེ་ཤེས་རྣམ་གྲངས་པ་ཙམ་བྱུང་བ་ཡིན་ཏེ། དེ་ནི་རྣམ་པར་
བརྟགས་ཤིང་དཔྱོད་པར་བྱེད་པ་ཡི་བློའམ་ཡེ་ཤེས་གཅིག་གིས་ནི་ཡུལ་ལྔའི་སྣང་བ་
ཐམས་ཅད་དོན་ལ་རང་བྱུང་གི་ཡེ་ཤེས་གཅིག་གི་རང་བཞིན་ཡུལ་ལྔའི་རྣམ་པ་སོ་སོར་
སྣང་བ་ཡིན་པ་ལ། དེ་ལྟར་མ་རྟོགས་པར་ཡུལ་ཅན་རང་བྱུང་གི་ཡེ་ཤེས་དེ་ལ་ནི་ཡུལ་
གཟུགས་སྒྲ་ལ་སོགས་པ་གཟུང་བའི་མཚན་ཉིད་ཅན་གྱི་མིང་བཏགས་ཏེ་ཡུལ་ཡུལ་
ཅན་གཟུང་འཛིན་གྱི་རྣམ་པ་ཐ་དད་པར་བལྟས་ཏེ་དགག་བསྒྲུབ་སྤང་བླང་བྱེད་པ་ཡིན་
པས་དེ་ནི་བྱང་ཆུབ་སེམས་ཀྱི་གནས་ཚུལ་ཇི་བཞིན་དུ་གཏན་ལ་ཕེབ་པའི་ངེས་པ་
དོན་གྱི་ལུང་མ་ཡིན་པར་གཉིས་སྣང་འཁྲུལ་པས་བརྟགས་པ་ཡིན་པས་སྟོན་པ་ཀུན་
བྱེད་རྒྱལ་པོ་ང་ཡི་གནས་ལུགས་རང་བྱུང་གི་ཡེ་ཤེས་ཇི་བཞིན་དུ་རྟོག་པ་མིན་པར་
གསུངས་སོ། །གསུམ་པ་ལ་གསུམ་སྟེ། མདོར་བསྟན་པ། རྒྱས་པར་བཤད་པ། དོན་
བསྡུ་བའོ། ། །
དང་པོ་ནི། གོང་དུ་ཇི་སྐད་བསྟན་པ་དེ་ལྟ་བུའི་ཕྱིར་ན་འདི་ལྟར་ཕྱི་ནང་གིས་བསྡུས་
པའི་ཆོས་ཐམས་ཅད་ཀུན་བྱེད་ང་ཡི་རང་བཞིན་གཅིག་པུ་དེ་ལྟར་སྣང་བ་ཡིན་པ་ལ།
རྒྱལ་བ་སྐུ་གསུམ་གྱི་སྟོན་པ་རྣམས་ཀྱིས་རང་རང་ལ་འདུས་པའི་འཁོར་གྱི་འདོད་པ་
མི་འདྲ་བ་སྣ་ཚོགས་ཡོད་པ་ལ། དེ་རྣམས་ཀྱིས་ཇི་ལྟར་འདོད་པའམ་ཁམས་དབང་
མོས་པ་དང་མཚན་པར་ཀུན་བྱེད་བྱང་ཆུབ་སེམས་ཀྱི་རང་བཞིན་གཅིག་པུ་དེ་ལ་མིང་
མི་འདྲ་བ་སོ་སོར་བཏགས་ཤིང་བསྟན་པ་ནི་འདི་ལྟ་སྟེ་ཞེས་མདོར་བསྟན་པའོ། །
གཉིས་པ་ནི། དེ་ཡང་གང་དང་གང་ཞེ་ན་འདི་ལྟར་ཀུན་བྱེད་ཉིད་ཀྱི་རང་བཞིན་སེམས་
- 171 -



ལེའུ་ལྔ་བཅུ་པ།
ཉིད་རང་བྱུང་གི་ཡེ་ཤེས་དེ་ལ་མཚན་མའི་སྐྱོན་གྱིས་ཡེ་ནས་མ་གོས་པར་ཡོན་ཏན་
ཐམས་ཅད་ལྷུན་གྱིས་གྲུབ་པའི་ཚུལ་དུ་ཆོས་ཀུན་གྱི་སྙིང་པོར་བཞུགས་པའི་ཆ་ནས་
ལ་ལས་བྱང་ཆུབ་ཀྱི་སེམས་སུ་མིང་བཏགས་ལ། ལ་ལས་གནས་ལུགས་རང་བྱུང་
གི་ཡེ་ཤེས་དེ་ཆོས་ཐམས་ཅད་ཀྱི་འབྱུང་གནས་སུ་གྱུར་པའི་ཆ་ནས་ཆོས་ཀྱི་དབྱིངས་
ཞེས་སུ་མིང་ཡང་བཏགས་ལ། ལ་ལས་གདོད་ནས་སྐྱེ་ལ་མེད་པ་ཡེ་སྟོང་འདུས་མ་
བྱས་པ་ཡིན་པའི་ཆ་ནས་ནམ་མཁའི་ཁམས་སུ་མིང་ཡང་བཏགས་པ་དང་། ལ་ལས་
རྒྱུ་རྐྱེན་གཞན་གྱི་མ་བསྐྱེད་པར་རང་བྱུང་ལྷུན་གྱིས་གྲུབ་པའི་ངོ་བོ་ཡིན་པའི་ཆ་ནས་
རང་བྱུང་གི་ཡེ་ཤེས་ཞེས་སུ་མིང་ཡང་བཏགས་པ་དང་། ལ་ལས་ཆོས་དབྱིངས་འདུས་
མ་བྱས་པའི་ཡེ་ཤེས་གང་ཞིག་གཞི་གནས་ཀྱི་ཡོན་ཏན་ཀུན་གྱི་རྟེན་དུ་གྱུར་པའི་ཆ་
ནས་ཆོས་ཀྱི་སྐུ་རུ་མིང་ཡང་བཏགས་པ་ཡིན་ལ། ལ་ལས་འདོད་པའི་ཡོན་ཏན་ཐམས་
ཅད་མ་འགགས་རྒྱན་དུ་ཤར་ཞིང་རང་སྣང་ལ་རང་གི་སྤྱོད་པའི་ཆ་ནས་ལོངས་སྤྱོད་
རྫོགས་པའི་སྐུ་ཞེས་པར་མིང་ཡང་བཏགས་པ་དང་། ལ་ལས་ཐུགས་རྗེའི་གདངས་
འགག་པ་མེད་པའི་རྩལ་སྣང་རྣམ་པ་ཐམས་ཅད་པ་ཅིར་ཡང་ཤར་བའི་ཆ་ནས་གང་
འདུལ་སྤྲུལ་པའི་སྐུ་རུ་མིང་ཡང་བཏགས་པ་དང་། ལ་ལས་རང་བཞིན་ངོ་བོ་ཐུགས་
རྗེ་གསུམ་གྱི་རྩལ་ལས་གསང་གསུམ་གྱི་རོལ་པ་མི་ཟད་རྒྱན་གྱི་འཁོར་ལོར་སྣང་བའི་
ཆ་ནས་རྒྱལ་བའི་སྐུ་གསུང་ཐུགས་སུ་མིང་ཡང་བཏགས་པ་དང་། ལ་ལས་སེམས་
ཉིད་རང་བྱུང་གི་ཀློང་དུ་ཤེས་བྱའི་རྣམ་པ་ཐམས་ཅད་མཚོ་ལ་གཟའ་སྐར་བཀྲ་བ་བཞིན་
དུ་མ་འདྲེས་ལ་སོ་སོར་གསལ་བའི་ཆ་ནས་རྣམ་པ་ཐམས་ཅད་མཁྱེན་པ་ཞེས་པར་
མིང་ཡང་བཏགས་པ་དང་། ལ་ལས་སྟོང་པ་ཁོ་ནའི་ཕྱོགས་སུ་མ་ལྷུང་བར་འོད་གསལ་
ལྷུན་གྲུབ་གྱི་སྣང་ཆ་དང་འདུ་འབྲལ་མེད་པར་སྲིད་ཞི་ཡོངས་ཀྱི་སྤྱི་དཔལ་ཆེན་པོར་
བཞུགས་པའི་ཆ་ནས་རྣམ་པ་ཐམས་ཅད་པ་ཞེས་སུ་མིང་ཡང་བཏགས་པ་དང་། ལ་
ལས་འཆར་གཞི་རང་བྱུང་གི་ངོ་བོ་ཆོས་དབྱིངས་འདུས་མ་བྱས་པའི་ཡེ་ཤེས་དེ་ཉིད་
- 172 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་ངང་ལས་མེ་ལོང་མཉམ་ཉིད་སོར་རྟོག་བྱ་གྲུབ་ཡེ་ཤེས་བཞི་མ་འདྲེས་པར་འཆར་
བའི་ཆ་ནས་ཡེ་ཤེས་བཞི་རུ་བཏགས་པ་དང༌། ལ་ལས་དབྱིངས་ནང་གསལ་གྱི་ཡེ་
ཤེས་གསུམ་དང་འདུ་འབྲལ་མེད་པའི་ཆ་ནས་ཡེ་ཤེས་རྣམ་པ་གསུམ་དུ་ཡང་བཏགས་
པ་ཡིན་ལ། ལ་ལས་རིག་པའི་རང་བཞིན་གདོད་ནས་སྐྱེ་བ་མེད་པ་དང་། རྣམ་པ་
གསལ་ལ་རྟོག་པ་མེད་པ་དང་། མཚན་ཉིད་བཟང་ངན་དབྱེ་བ་མེད་པ་དང་། སྣང་
ཚུལ་མ་འདྲེས་སོ་སོར་སྣང་བ་དང་། ཀུན་ལ་ཐོག་མེད་མངའ་དབང་བསྒྱུར་བ་སྟེ་མཚན་
ཉིད་ལྔ་དང་ལྡན་པའི་ཆ་ནས་ཆོས་ཀྱི་དབྱིངས་ཀྱི་ཡེ་ཤེས་ལ་སོགས་པའི་ཡེ་ཤེས་རྣམ་
པ་ལྔ་རུ་མིང་ཡང་བཏགས་པ་སྟེ། བང་མཛོད་འཕྲུལ་ལྡེ་ལས། བྱང་ཆུབ་སེམས་ཀྱི་
ཆོས་ཉིད་དེ། །མ་བཅོས་རྣལ་དུ་བཞག་པ་ནི། །དེ་ནི་ཆོས་དབྱིངས་ཡེ་ཤེས་ཡིན། །
གསལ་ལ་རྟོག་པ་མེད་པ་ནི། །དེ་ནི་མེ་ལོང་ཡེ་ཤེས་ཡིན། །སེམས་ལ་དབྱེ་བ་མེད་
པ་ནི། །དེ་ནི་མཉམ་ཉིད་ཡེ་ཤེས་ཡིན། །སྣང་ཚུལ་ཅིར་ཡང་སྣང་བ་ནི། །དེ་ནི་ཀུན་
རྟོག་ཡེ་ཤེས་ཡིན། །སེམས་ཀྱིས་ཀུན་ལ་དབང་བསྒྱུར་བས། །དེ་ནི་བྱ་གྲུབ་ཡེ་ཤེས་
ཡིན། །ཞེས་པ་ལྟར་ལ། ལ་ལས་རང་བཞིན་སྐྱེ་མེད་སྤྲོས་པ་དང་བྲལ་བ་དང་། ངོ་
བོ་རང་གསལ་འགག་པ་མེད་པ་གཉིས་ཀྱི་ཆ་ནས་དབྱིངས་དང་ཡེ་ཤེས་གཉིས་སུ་ཡང་
མིང་བཏགས་པ་དེ་དག་ཐམས་ཅད་དོན་ལ་ཀུན་བྱེད་རྒྱལ་པོ་སེམས་ཉིད་རང་བྱུང་གི་
ཡེ་ཤེས་འདི་ཉིད་གཅིག་པུ་ལ་བཏགས་པ་ཡིན་པར་གསུངས་སོ། །
གསུམ་པ་དོན་བསྡུ་བ་ནི། དེ་ལྟར་རྒྱལ་བ་སྐུ་གསུམ་གྱི་སྟོན་པ་རྣམས་ཀྱིས་འཁོར་
གྱི་གདུལ་བྱ་རྣམས་ཀྱི་བློ་དང་འཚམས་པར་མིང་སོ་སོར་བཏགས་པ་དེ་ཐམས་ཅད་དོན་
ལ་རང་བྱུང་གི་ཡེ་ཤེས་རིག་པ་བྱང་ཆུབ་ཀྱི་སེམས་ནི་གཅིག་ལ་བཏགས་པ་ཡིན་པས།
འདོག་ཡུལ་ཐ་དད་དུ་མེད་པར་རང་བྱུང་སྙིང་པོའི་ཡེ་ཤེས་ཆོས་སྐུ་ཀུན་བྱེད་རྒྱལ་པོ་
ང་ལ་གདུལ་བྱ་སོ་སོའི་མཐོང་ཚད་སྨྲས་པ་ཡིན་པ་དེས་ན། མིང་གིས་བརྗོད་ཚུལ་ཇི་
སྙེད་ཡོད་པ་དེ་དག་ཐམས་ཅད་ཀྱི་བརྗོད་བྱའི་དོན་ནི་ཀུན་བྱེད་བྱང་ཆུབ་སེམས་ཀྱི་
- 173-



ལེའུ་ང་གཅིག་པ།
རང་བཞིན་འདི་ཉིད་གཅིག་པུ་ཡིན་པར་ཤེས་པར་བྱའོ། །ཞེས་གསུངས་སོ། །དེ་
ལྟར་གཏན་ལ་འབེབས་པའི་མདོ་ལུང་བཅུ་དགོངས་པ་དང་བཅས་པས་ཐེག་པ་འོག་
མའི་གྲུབ་མཐའ་ངན་པའི་བྲག་རི་མཐོན་པོར་གྱུར་པ་རྣམས་འཇིག་ཅིང་རང་གི་གནས་
ལུགས་ཕྱིན་ཅི་མ་ལོག་པའི་དགོངས་དོན་གསལ་བར་བྱེད་པས་རྡོ་རྗེ་ཕ་ལམ་དང་།
གཟི་ལྡན་ཉི་མའི་སྙིང་པོ་ལྟར་བཤད་པ་ཡིན་ནོ། །ལེའུའི་མཚན་བྱང་ཆུབ་ཀྱི་སེམས་
ཀུན་བྱེད་རྒྱལ་པོ་ལས་རང་བྱུང་གི་ཡེ་ཤེས་བསྟན་པའི་ལེའུ་སྟེ་ལྔ་བཅུ་བའི་འགྲེལ་
བའོ།། །།
དོན་གཉིས་པ་དགོངས་པ་ཀུན་འདུས་ཀྱི་ལེའུ་གསུམ་ལས། དང་པོ་སེམས་ཉིད་དོན་
གྱི་སངས་རྒྱས་མ་བཙལ་ལྷུན་གྱིས་གྲུབ་པ། ད་ལྟ་ཉིད་ནས་རང་ཆས་སུ་རང་ལ་གྲུབ་
པ་ས་ལམ་ལ་བགྲོད་དུ་མེད་པར་བསྟན་པའི་ལེའུ་ང་གཅིག་པ་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། དེ་ལྟར་རང་བྱུང་ཡེ་ཤེས་ཀྱི་ངོ་བོ་ལ་ཅི་སྣང་ཐམས་
ཅད་གདོད་ནས་དག་པས་གང་གིས་ཀྱང་བསྒྲིབས་པ་མེད་པར་བསྟན་པ་དེ་ནས་བྱང་
ཆུབ་ཀྱི་སེམས་ཀུན་བྱེད་རྒྱལ་པོ་དེས། འདི་ལྟར་སྣང་བའི་ཆོས་ཐམས་ཅད་སེམས་
ཉིད་རྫོགས་པ་ཆེན་པོའི་ངོ་བོར་མ་བཙལ་ཡེ་ནས་ལྷུན་གྱིས་གྲུབ་པར་སངས་རྒྱས་
ཟིན་པས་དེ་ལས་གཞན་དུ་ལམ་ལ་བགྲོད་དུ་མེད་པ་འདི་གསུངས་སོ། །གཉིས་པ་
རྒྱས་པར་བཤད་པ་ལ་དྲུག་སྟེ། ནམ་མཁའ་ལྟ་བུའི་སེམས་ཉིད་ལ་ཡོན་ཏན་ལྷུན་གྱིས་
རྫོགས་པས་ལམ་ལ་བགྲོད་མི་དགོས་པར་བསྟན་པ། བགྲོད་པས་མི་ཕྱིན་པའི་རྒྱུ་
མཚན་དགོད་པ། མ་བགྲོད་ལྷུན་གྱིས་གྲུབ་པའི་དོན་ལ་གདམས་པ། བགྲོད་དུ་མེད་
པའི་ལམ་ལ་བགྲོད་པའི་སྐྱོན་བཤད་པ། འབྲས་བུ་བསྒྲུབ་ཏུ་མེད་པས་སྙིང་པོའི་ཆོས་
ཉིད་དུ་ལ་བཟླ་བ། རྩོལ་སྒྲུབ་ཅན་དྲང་བའི་ལུང་གིས་གཉིས་མེད་དོན་གྱི་དགོངས་
པ་མི་རྟོགས་པའོ། །
དང་པོ་ལ་གཉིས་ཏེ། སྐུ་གསུམ་སེམས་ཉིད་ཀྱི་ངང་ལ་ལྷུན་གྱིས་གྲུབ་ཚུལ་དང་། མཐར་
- 174 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཐུག་གི་བགྲོད་པ་དེ་ཉིད་ལས་གཞན་ན་མེད་པར་བསྟན་པའོ། །
དང་པོ་ནི། ཀྱེ་སེམས་དཔའ་ཆེན་པོ་སྙིང་པོ་བྱང་ཆུབ་སེམས་ཀྱི་ལམ་ལ་བགྲོད་དུ་
མེད་པའི་ཚུལ་འདི་ཉོན་ཅིག དེ་ལ་ཆོས་ཐམས་ཅད་ཀྱི་སྙིང་པོ་ཀུན་བྱེད་རྒྱལ་པོ་ཞེས་
སུ་གྲགས་པ་ང་ནི་འགྲོ་བ་ཀུན་གྱི་སེམས་ཀྱི་ཆོས་ཉིད་རིག་པ་བྱང་ཆུབ་ཀྱི་སེམས་འདི་
ཉིད་ཡིན་ལ། སྙིང་པོ་བྱང་ཆུབ་ཀྱི་སེམས་དེ་ནི་དུས་གསུམ་གྱི་སངས་རྒྱས་ཐམས་ཅད་
ཀུན་གྱི་མ་བགྲོད་ཡེ་ནས་ཕྱིན་པའི་ལམ་ཆེན་པོ་ཡིན་ཏེ། འདི་ལྟར་སྐུ་གསུམ་གྱིས་
བསྡུས་པའི་སངས་རྒྱས་ཐམས་ཅད་གང་ལས་བྱུང་བའི་གནས་དང་བཞུགས་པའི་ཡུལ་
དང༌། སངས་རྒྱས་ཀྱི་ཡོན་ཏན་ཐམས་ཅད་བརྟེན་པའི་གཞིར་གྱུར་པའི་ས་དང་གསུམ་
ནི་གཞན་ན་ཅི་ཡང་མེད་དེ་སེམས་ཉིད་རང་བྱུང་གི་ཡེ་ཤེས་རིག་པ་བྱང་ཆུབ་སེམས་
ཀྱི་ཀློང་འདི་ན་ཡེ་ནས་མ་བཙལ་རང་བཞིན་གྱི་ཚུལ་དུ་གནས་པ་ཡིན་པའི་ཕྱིར་རོ། །
དེ་ཡང་ཚུལ་ཇི་ལྟ་བུ་ཞེས་ན་འདི་ལྟར་ཆོས་སྐུའི་གནས་འོག་མིན་ཆོས་ཀྱི་དབྱིངས་ཀྱི་
ཞིང་ཁམས་དང༌། ལོངས་སྐུའི་གནས་ཆོས་ཉིད་སྐྱེ་བ་མེད་པའི་རང་མདངས་ལྷུན་
སྟུག་པོ་བཀོད་པའི་ཞིང་ཡང་སྙིང་པོ་བྱང་ཆུབ་སེམས་ཀྱི་ཀློང་འདི་ན་གནས་པའམ་
འདི་ལས་གཞན་དུ་མེད་པ་ཡིན་ལ། སྤྲུལ་སྐུའི་གནས་ནམ་མཁའི་ཁམས་ཀྱིས་གར་
ཁྱབ་པ་ཐམས་ཅད་རྒྱལ་བའི་ཞིང་གིས་ཁྱབ་པར་སྣང་བ་རྣམས་དང་སྐུ་གསུམ་པོ་དེ་
ཡི་གཞལ་ཡས་ཁང་བཀོད་པ་ལྷུན་གྱིས་གྲུབ་པའི་རང་བཞིན་ཅན་དུ་སྣང་བ་དེ་དང་
བཅས་པ་ཐམས་ཅད་སེམས་ཉིད་རང་བྱུང་གི་ཡེ་ཤེས་སྲིད་ཞི་ཀུན་ཁྱབ་ཆེན་པོའི་ཀློང་
འདི་ན་གནས་པ་ཡིན་པས་དེ་ལས་གཞན་ན་སངས་རྒྱས་ཀྱི་ས་རུ་བགྲོད་དུ་ཡོད་པ་
མ་ཡིན་ནོ་ཞེས་པའོ། །གཉིས་པ་ནི། དེ་ལྟར་སངས་རྒྱས་ཀྱི་ས་དང་ཡུལ་ནི་རང་གི་
རིག་པ་བྱང་ཆུབ་ཀྱི་སེམས་འདི་ཉིད་ཡིན་པས་ན། གཞན་དུ་བགྲོད་པས་ཕྱིན་པའི་
ལམ་དང་གནས་པའི་ས་ནི་གང་ཡང་མེད་དེ། ཅིའི་ཕྱིར་ན་ཆོས་དབྱིངས་ཀུན་ཁྱབ་
ཆེན་པོ་རིག་པ་བྱང་ཆུབ་ཀྱི་སེམས་ནི་དཔེ་ནམ་མཁའི་ཁམས་དང་མཚུངས་པ་ཡིན་པར་
-175



ལེའུ་ང་གཅིག་པ།
གསུངས་ཏེ། ཡེ་ཤེས་ནམ་མཁའ་དང་མཉམ་པའི་རྒྱུད་ལས། ནམ་མཁའི་ངོ་བོ་གཟུང་
དུ་མེད། །ཆོས་ཉིད་ངོ་བོ་དེ་བཞིན་ནོ། །ནམ་མཁའི་མཚན་ཉིད་འགྲོ་འོང་མེད། །ཆོས་
ཉིད་ངོ་བོ་དེ་བཞིན་ནོ། །ནམ་མཁའི་མཚན་ཉིད་འདུ་འབྲལ་མེད། །ཆོས་ཉིད་ངོ་བོ་
དེ་བཞིན་ནོ། །ནམ་མཁའི་མཚན་ཉིད་བྱ་བཙལ་མེད། །ཆོས་ཉིད་ངོ་བོ་དེ་བཞིན་ནོ། །
ནམ་མཁའི་མཚན་ཉིད་མཐའ་དབུས་མེད། །ཆོས་ཉིད་ངོ་བོ་དེ་བཞིན་ནོ། །ནམ་མཁའི་
མཚན་ཉིད་སྟེང་འོག་མེད། །ཆོས་ཉིད་ངོ་བོ་དེ་བཞིན་ནོ། །ཞེས་པ་ལ་སོགས་པས་
བསྟན་པ་བཞིན་ཡིན་པ་དེས་ན་སེམས་ཉིད་རང་བྱུང་གི་ཡེ་ཤེས་ནམ་མཁའ་ལྟ་བུ་འདི་
ཉིད་ཀྱི་ཀློང་ལས་གཞན་དུ་བགྲོད་པས་ཕྱིན་པ་མེད་དེ་དཔེ་ནམ་མཁའི་ཀློང་ལས་གཞན་
དུ་འགྲོ་བར་འདོད་ནས་ལམ་ལ་བགྲོད་ཀྱང་ནམ་མཁའ་མེད་པའི་གནས་གཞན་དུ་
ཕྱིན་པ་མེད་པ་དང་འདྲ་བའི་ཕྱིར་རོ། །
གཉིས་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། ཀྱེ་སེམས་དཔའ་
ཆེན་པོ་ཉོན་ཅིག་དང་། དེ་ལྟར་ཀུན་བྱེད་བྱང་ཆུབ་སེམས་ཀྱི་ལམ་ལ་བགྲོད་མི་དགོས་
པའི་རྒྱུ་མཚན་ནི། འདི་ལྟར་ལམ་ལ་བགྲོད་པས་གདོད་འབྲས་བུ་སངས་རྒྱས་ཀྱི་སར་
ཕྱིན་པ་ཡོད་པར་ལུང་བསྟན་པ་ནི། ཀུན་བྱེད་ང་ལས་བྱུང་བའི་སྟོན་པ་སྐུ་གསུམ་
གྱིས་རང་རང་གི་འཁོར་ལ་གོང་འོག་རིམ་གྱིས་བགྲོད་པར་བྱེད་པའི་ལམ་ནི། མཚན་
ཉིད་ཐེག་པའི་ལམ་ལྔ་དང་གསང་སྔགས་ཀྱི་སྐབས་ནས་གསུངས་པའི་ལམ་གསུམ་
བསྟན་པ་ཡིན་ཏེ། དེ་ལྟ་བུས་གོང་འོག་རིམ་པ་ཅན་གྱི་ལམ་དེ་ལ་བགྲོད་པས་འབྲས་
བུ་སངས་རྒྱས་ཀྱི་སར་ཕྱིན་པར་འདོད་པ་ནི་རྒྱུ་དང་འབྲས་བུ་ཡི་ཐེག་པ་ཅན་རྣམས་
ཀྱིས་འབྲས་བུ་སྔོན་མེད་གསར་དུ་ཐོབ་པར་འདོད་པའི་ལུགས་ཡིན་པའི་ཕྱིར་ན་རྫོགས་
པ་ཆེན་པོའི་ཆོས་ཉིད་བགྲོད་དུ་མེད་པའི་དོན་དང་མི་མཐུན་ཏེ་འགལ་བར་གྱུར་པ་
ཡིན་པའི་ཕྱིར་ན་རྫོགས་པ་ཆེན་པོའི་ལམ་ལ་བགྲོད་མི་དགོས་ལ། གལ་ཏེ་བགྲོད་
པར་བྱས་ཀྱང་ཕྱིན་དུ་མེད་པར་གསུངས་ཏེ། ཀློང་ཆེན་རབ་འབྱམས་ལས། ཨ་ཏི་
- 176 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀུན་སྤང་སྤྱི་ཕུད་ཡང་རྩེ་དང་། །རྩོལ་སྒྲུབ་མེད་པས་ཆོས་ཉིད་བདེ་བརྡལ་པས། །
འབད་པས་གྲུབ་ཏུ་རེ་བ་ལམ་སྟེགས་ཙམ། །བོང་འཐེང་ཞོན་ནས་མཚོ་མཐའ་བསྐོར་
དང་མཚུངས། །ཀ་དག་ང་ཉིད་མཐོང་བའི་དུས་མེད་པས། །རེ་བ་བྱས་ཀྱང་རང་བློ་
ཚི་ཆད་དེ། །སོལ་བའི་མདུང་ཤིང་དཀར་པོར་ག་ལ་འགྱུར། །ཞེས་གསུངས་པ་བཞིན་
ནོ༑ ༑
གཉིས་པ་ལ་གཉིས་ཏེ། མཚན་ཉིད་ཀྱིས་ལམ་ལྔ་བགྲོད་པས་གོལ་བ་དང་། སྔགས་
ཀྱིས་ལམ་གསུམ་བགྲོད་པས་གོལ་བ་དང་། དང་པོ་ནི། དེ་ལ་རྒྱུ་འབྲས་ཀྱི་ཐེག་པ་
བ་རྣམས་རྫོགས་ཆེན་བགྲོད་དུ་མེད་པའི་ལམ་དང་འགལ་བའི་ཚུལ་དེ་ཇི་ལྟ་བུ་ཡིན་
ཞེ་ན་འདི་ལྟར་མཚན་ཉིད་ཐེག་པ་བ་རྣམས་ཀྱིས། དྲན་པ་ཉེ་བར་བཞག་པ་བཞི་དང་།
ཡང་དག་སྤོང་བ་བཞི་དང་། རྫུ་འཕྲུལ་གྱི་རྐང་པ་བཞི་རྣམས་དང་ལྡན་པའི་ཚོགས་
ལམ་ཆུང་འབྲིང་ཆེ་གསུམ་དང་། དབང་པོ་ལྔ་དང་སྟོབས་ལྔའི་ངོ་བོར་གྱུར་པ་སྦྱོར་
བ་ཡི་ལམ་བཞི་དང་། འཕགས་ལམ་བརྒྱད་ཀྱི་ངོ་བོར་གྱུར་པ་སྒོམ་པའི་ལམ་དང་།
བྱང་ཆུབ་ཡན་ལག་བདུན་གྱི་ངོ་བོར་གྱུར་པ་མཐོང་བའི་ལམ་དང༌། མཐར་ཐུག་གི་
འབྲས་བུ་མངོན་དུ་ཐོབ་པ་མི་སློབ་པའི་ལམ་ལྔར་བསོད་ནམས་དང་ཡེ་ཤེས་ཀྱི་ཚོགས་
གཉིས་བསགས་པ་ལ་བརྟེན་ནས་གཟུང་འཛིན་ཉོན་ཤེས་ཀྱི་སྒྲིབ་པ་གཉིས་པོ། བག་
ཆགས་དང་བཅས་པ་ཆོམ་ཏེ་བསྒོམས་པ་མཐར་ཕྱིན་པས། ཆོས་རྣམས་མངོན་སུམ་
དུ་མཐོང་བའི་རྣམ་པ་ཐམས་ཅད་མཁྱེན་པ་ཉིད་ཐོབ་པར་འདོད་པའི་ལམ་དེ་ཉིད་ཀྱིས།
ཨ་ཏི་རྫོགས་པ་ཆེན་པོས་དེ་ལྟ་བུའི་འབྲས་བུ་སངས་རྒྱས་ཀྱི་གོང་འཕང་དེ་ཡེ་ནས་
ཐོབ་ཟིན་པས་ད་གཟོད་བགྲོད་དུ་མེད་པར་ཡེ་ནས་ཕྱིན་པའི་ལམ་ཟབ་མོ་དེ་དང་མ་
འཕྲད་པས་ན། བླང་དོར་འབད་རྩོལ་གྱིས་གདུང་བ་མེད་པས་བདེ་ཆེན་རྩོལ་སྒྲུབ་
ལས་འདས་པའི་དོན་དེ་མངོན་སུམ་དུ་མཐོང་ཞིང་རྟོགས་པ་ལྟ་ཅི་མིང་ཙམ་ཡང་མི་
གྲགས་པས་ན་རྫོགས་ཆེན་གྱི་ལམ་ལས་གཞན་དུ་གོལ་བ་ཡིན་པར་གསུངས་སོ། །
- 177-



ལེའུ་ང་གཅིག་པ།
གཉིས་པ་ནི། དེ་བཞིན་དུ་འབྲས་བུ་ལམ་བྱེད་ཀྱི་ཐེག་པ་གང་ཞིག་དབང་པོ་བརྟུལ་
པོ་རྣམས་ཀྱིས་སྤྱོད་ཡུལ་དུ་མ་གྱུར་བས་ཤིན་ཏུ་གསང་བར་བསྟན་པས་ངེས་གསང་
རྡོ་རྗེའི་ཐེག་པ་ཡི་ལམ་ནས་བསྟན་པའི་ལམ་གསུམ་ནི། ཆོས་སྐུ་མངོན་བྱེད་ཀྱི་ལམ་
སྟོང་ཆེན་དེ་བཞིན་ཉིད་ཀྱི་ཏིང་ངེ་འཛིན་དང༌། ལོངས་སྐུ་མངོན་བྱེད་ཀྱི་ལམ་ཀུན་ཏུ་
སྣང་བའི་ཏིང་ངེ་འཛིན་དང་། ལ་སོགས་པའི་ཁོང་ནས་སྤྲུལ་སྐུ་མངོན་བྱེད་ཀྱི་ལམ་
རྒྱུ་ཡི་ཏིང་ངེ་འཛིན་སྟེ། སྐུ་གསུམ་གྱི་ལམ་ཞེས་ཡོངས་སུ་གྲགས་པ་ལ་ཡང་ཡང་གོམས་
པར་བྱེད་པའི་སྒོ་ནས་བསྒོམས་པ་དེས་ཀྱང་སྙིང་པོ་རང་བྱུང་གི་ཡེ་ཤེས་ཆོས་ཉིད་སྤྲོས་
པ་དང་བྲལ་བའི་དོན་ལ། བསྙེན་བསྒྲུབ་གཉིས་ལ་ནང་གསེས་སུ་རྒྱུ་འབྲས་གཉིས་
རེར་ཕྱེ་བའི་བསྙེན་སྒྲུབ་ཡན་ཡན་བཞིའི་བགྲོད་པར་འདོད་པའི་རྩོལ་བ་ལ་གནས་
པ་ཡིན་པས་རྩོལ་སྒྲུབ་ལས་འདས་པའི་སར་མི་ཕྱིན་པའི་ཕྱིར་ན་རྫོགས་པ་ཆེན་པོའི་
ལམ་གྱིས་གོལཾ་སར་བསྟན་པ་ཡིན་ནོ། །
གསུམ་པ་མ་བགྲོད་ལྷུན་གྱིས་གྲུབ་པའི་དོན་ལ་གདམས་པ་ལ་གསུམ་སྟེ། སེམས་
ཉིད་སྤྲོས་བྲལ་གྱི་ངང་ན་སྐུ་གསུམ་ལྷུན་གྲུབ་ཏུ་བཞུགས་ཚུལ། དུས་གསུམ་སངས་
རྒྱས་ཀྱི་བཞུགས་ཚུལ། དེ་ཉིད་དུས་གསུམ་སངས་རྒྱས་ཡིན་ཚུལ་ལོ། །དང་པོ་ནི།
དེ་ལྟར་རྒྱུ་འབྲས་ཀྱི་ཐེག་པ་འོག་མ་པ་རྣམས་ཀྱིས་ལམ་ལ་རྩོལ་སྒྲུབ་ཀྱིས་བགྲོད་པ་
ཐམས་ཅད་གོལ་སར་བསྟན་པ་དེ་ལྟར་ན་རྫོགས་པ་ཆེན་པོ་རང་གི་ལམ་དེ་ཇི་ལྟར་ཡིན་
སྙམ་ན། འདི་ལྟར་རང་གི་སེམས་ཉིད་རྟག་ཆད་དང་ཡོད་མེད་ལ་སོགས་པའི་སྤྲོས་
པའི་མཐའ་ཐམས་ཅད་དང་བྲལ་བ་འདི་ནི་ཆོས་ཀྱི་དབྱིངས་ཀྱི་རང་བཞིན་ཉིད་ཡིན་
པས། དེ་ལྟ་བུའི་སྤྲོས་བྲལ་ཆོས་ཀྱི་དབྱིངས་ཀྱི་ཀློང་དེ་ན་སྐུ་གསུམ་གྱི་སངས་རྒྱས་
ཐམས་ཅད་ཡེ་ནས་མ་བཙལ་ལྷུན་གྱིས་གྲུབ་པར་བཞུགས་པ་ཡིན་པའི་ཕྱིར། དེ་ལཾས་
གཞན་པའི་འབྲས་བུ་སངས་རྒྱས་ཀྱི་སར་བགྲོད་དུ་མེད་པ་དེ་བས་ན་ལམ་ལ་བགྲོད་
པར་མ་བྱེད་ཅིག་ཅེས་གདམས་པ་སྟེ། སྐུ་གསུམ་སེམས་ལ་གནས་པའི་ཚུལ། བང་
• 178 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མཛོད་འཕྲུལ་ལྡེ་ལས། མི་གཡོ་རང་བཞིན་གནས་པས་ཆོས་སྐུ་ཡིན། །གསལ་ལ་རྟོག་
པ་མེད་པས་ལོངས་སྐུ་ཡིན། །སེམས་ལ་དབང་ཐོབ་ཅིར་ཡང་བསྒྱུར་ནུས་པས། །དེ་
ནི་ཐུགས་རྗེ་སྤྲུལ་པའི་སྐུ། །ཞེས་གསུངས་སོ། །གཉིས་པ་ནི། གུ་རུ་རིན་པོ་ཆེའི་ཞལ་
ནས། ད་ལྟའི་ཤེས་རིག་འདི་ཀ་ཡིན་པ་ལ། །འདི་ལ་མི་ཤེས་བྱ་བ་ཅི་ཞིག་ཡོད། །ཅེས་
གསུངས་པ་ལྟར་རང་གི་སེམས་ཉིད་རང་བྱུང་གི་ཡེ་ཤེས་འདི་ཉིད་འགྲོ་བ་ཀུན་ལ་ཡེ་
ནས་མ་བསྒྲུབས་པར་ཀུན་ལ་ཁྱབ་ཅིང་ནམ་མཁའ་བཞིན་དུ་གསལ་བ་དེ་ན་དུས་
གསུམ་གྱི་སངས་རྒྱས་ཐམས་ཅད་དགོངས་ཀློང་དབྱེར་མེད་གཅིག་གི་ངོ་བོར་བཞུགས་
པ་ཡིན་པ་དེ་བས་ན། སངས་རྒྱས་ཞིག་གཞན་ནས་ཐོབ་ཏུ་མེད་པའི་ཕྱིར་ལམ་ལ་
བགྲོད་པར་མ་བྱེད་ཅིག་ཅེས་པ་སྟེ། དེ་ཡང་གདུལ་བྱ་རྣམས་ཀྱི་ངོར་སྣང་ཚུལ་གྱི་སྒོ་
ནས་དུས་གསུམ་སངས་རྒྱས་ཞེས་བཞག་པ་ཙམ་ལས། དོན་ལ་སངས་རྒྱས་ཐམས་
ཅད་འདུས་མ་བྱས་པས་རབ་ཏུ་ཕྱེ་བ་ཡིན་པའི་ཕྱིར་ན་དུས་གསུམ་གྱི་དབྱེ་བ་བཞག་ -
ཏུ་མེད་པར་བྱང་ཆུབ་ཀྱི་སེམས་གཅིག་གི་རང་བཞིན་དུ་བཞུགས་པ་ཡིན་ཞིང་། བྱང་
ཆུབ་ཀྱི་སེམས་དེ་ནི་དུས་བཞི་མཉམ་པ་ཆེན་པོར་རྟག་ཁྱབ་འཕོ་འགྱུར་དང་བྲལ་བར་
གནས་པ་ཡིན་པར་བསྟན་པ་སྟེ། སྔ་མ་ལས། འདས་དང་མ་བྱོན་ད་ལྟར་གྱིས། །དུས་
གསུམ་དབྱེ་བ་མེད་པ་རུ། །བྱང་ཆུབ་སེམས་ནི་གནས་པའི་ཕྱིར། །སེམས་ཉིད་དུས་
གསུམ་ཁྱབ་པར་རྟོགས། །ཞེས་པ་ལྟར་རོ། །
གསུམ་པ་ནི། དེ་ནས་སེམས་ཉིད་ནམ་མཁའ་ལྟ་བུའི་ཀློང་ན་དུས་གསུམ་གྱི་སངས་
རྒྱས་ཐམས་ཅད་བཞུགས་ཤིང་གནས་པར་གསུངས་པ་དེ་ཡང་གནས་བྱ་གནས་བྱེད་
ཐ་དད་དུ་མེད་པར་རང་གི་སེམས་ཉིད་རང་བྱུང་འོད་གསལ་བའི་ཡེ་ཤེས་སྤང་བླང་
དགག་བསྒྲུབ་ཐམས་ཅད་དང་བྲལ་བས་མ་བཅོས་པར་ཆོས་ཉིད་ཡེ་ཇི་བཞིན་པ་ཉིད་
དུ་གནས་པ་དེ་ལ། དུས་གསུམ་གྱི་སངས་རྒྱས་ཐམས་ཅད་གཉིས་མེད་ཡེ་རྫོགས་ཀྱི་
་ཚུལ་དུ་ཡེ་ནས་ལྷུན་གྱིས་གྲུབ་པ་ཡིན་ཏེ། མུ་ཏིག་འཕྲེང་བ་ལས། སེམས་ཅན་ཉིད་
- 179 -
:
.



ལེའུ་ང་གཅིག་པ།
ཀྱི་དོན་ཤེས་ན། །སངས་རྒྱས་ཉིད་ཀྱང་མ་བཙལ་སྙེད། །ཅེས་གསུངས་པ་བཞིན་
ཡིན་པ་དེ་བས་ན་ལམ་ལ་བགྲོད་པའི་རྩོལ་བ་གང་ཡང་མི་དགོས་པས་ན་བགྲོད་པར་
མ་བྱེད་ཅིག་ཅེས་གདམས་པའོ། །བཞི་པ་བགྲོད་མེད་ཀྱི་དོན་ལ་བགྲོད་པའི་སྐྱོན་ལ་
གཉིས་ཏེ། སེམས་ཉིད་སྤྲོས་པ་དང་བྲལ་བས་བགྲོད་པས་མི་ཕྱིན་པའི་སྐྱོན། བཙལ་
དུ་ཡོད་པའི་གཞི་དྲུག་གིས་འབད་ཅིང་བཙལ་བའི་སྐྱོན་ནོ། །དང་པོ་ནི། གལ་ཏེ་གོང་
དུ་བཤད་པ་དེ་ལྟར་རང་གི་སེམས་ཉིད་རང་བྱུང་གི་ཡེ་ཤེས་གདོད་ནས་སངས་རྒྱས་
པ་ལྷུན་གྲུབ་གཞི་ཡི་སངས་རྒྱས་འདི་ལས་གཞན་པའི། སྐུ་གསུམ་དང་དུས་གསུམ་
གྱི་སངས་རྒྱས་གང་ཡང་བཙལ་དུ་མེད་པ་དེ་ལྟར་མ་རིག་པའམ་མ་རྟོགས་པའི་དབང་
གིས་བྱ་བྱེད་རྩོལ་སྒྲུབ་ལ་བརྟེན་ནས་ལམ་ལ་བགྲོད་པར་གྱུར་ན། འབྲས་བུ་སངས་
རྒྱས་ཀྱི་ས་ཞིག་ལ་ཕྱིན་པའི་དུས་མེད་ལ། དེ་བཞིན་དུ་རྟོག་བྲལ་རང་བྱུང་གི་ཡེ་ཤེས་
མ་བསྒྲིབ་མངོན་དུ་གསལ་བ་འདི་ལས་ལྷག་པའི་རྟོགས་པའི་ཡེ་ཤེས་ཁྱད་པར་བ་
ཞིག་ཐོབ་པའི་དུས་ཀྱང་མེད་དེ་སེམས་ཉིད་རང་རིག་པའི་ཡེ་ཤེས་འདི་ལས་ལྷག་པ་
ཞིག་དུས་གསུམ་རྒྱལ་བ་རྣམས་ཀྱིས་ཀྱང་རྙེད་པར་མ་གསུངས་པའི་ཕྱིར་རོ། །དེས་
ན་ལམ་ལ་བགྲོད་པས་སངས་རྒྱས་ཀྱི་ས་རུ་ཕྱིན་པ་མེད་པར་སངས་རྒྱས་ཞེས་པ་རང་
གིས་སེམས་ཉིད་རྟོག་པ་དང་བྲལ་བ་འདི་ཉིད་ལས་གཞན་དུ་ཡོད་པ་མ་ཡིན་པའི་
ཕྱིར་ན། རེ་དོགས་རྩོལ་སྒྲུབ་ཀྱིས་བགྲོད་པར་བྱས་པས་སླར་ཡང་རྣམ་རྟོག་ཇེ་འཕེལ་
ལ་འགྲོ་བས་རང་སེམས་རྟོག་པ་དང་བྲལ་བའི་ས་དེར་མི་ཕྱིན་པར་གསུངས་པ་སྟེ།
བྲམ་ཟེ་རྒྱས་པའི་རྒྱུད་ལས། བྱང་ཆུབ་སེམས་ལས་མ་གཏོགས་པའི། །སངས་རྒྱས་
སེམས་ཅན་གཉིས་ཀ་མེད། །སངས་རྒྱས་ཀུན་ལས་སེམས་ཉིད་བསྔགས། །སེམས་
ཉིད་མ་བཅོས་རྩོལ་དང་བྲལ། །རྩོལ་བྲལ་དེ་ལ་བཅོས་སུ་མེད། །ཅེས་གསུངས་པ་
བཞིན་ནོ། །
གཉིས་པ་ནི། དེ་ལྟར་སེམས་ཉིད་རང་བྱུང་གི་ཡེ་ཤེས་བཅོས་བསྒྱུར་ཐམས་ཅད་དང་
- 180-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྲལ་བ་ལ། གལ་ཏེ་ཐེག་པ་འོག་མ་པ་ལྟར་ལྟ་བ་གཏན་ལ་ཕབས་པའི་དོན་ལ་མ་
ཡེངས་རྩེ་གཅིག་ཏུ་མཉམ་པར་འཇོག་པའི་བསྒོམས་པས། སེམས་དམིགས་པའི་
གཏད་སོ་དང་མ་བྲལ་བས་ཏིང་ངེ་འཛིན་གྱི་ཡུལ་དང་འཕྲད་པ་ཞེས་ཐུན་མོང་སེམས་
འཛིན་གྱི་ཏིང་ངེ་འཛིན་བསྒོམ་པའི་ཡུལ་ལ་གནས་ཤིང་། རེ་དོགས་རྩོལ་སྒྲུབ་ཀྱི་བློ་
དང་བཅས་པ་ཡིན་པའི་ཕྱིར་ན། དེ་ལྟ་བུའི་ཏིང་ངེ་འཛིན་དེ་ཡིས་རེ་དོགས་དམིགས་
གཏད་ཀྱི་རྟོག་པ་ཀུན་དང་བྲལ་བའི་མཉམ་ཉིད་བདེ་བ་ཆེན་པོ་མི་རྟོག་ཆོས་སྐུའི་
དགོངས་པ་དང་མི་འཕྲད་པར་བྲལ་བ་ཡིན་པར་གསུངས་པ་དང་། དེ་བཞིན་དུ་སེམས་
ཉིད་བསྲུང་མཚམས་ལས་འདས་པ་མ་རྟོགས་པར་སྤང་བླང་ལ་མཚན་མར་ཞེན་པས་
དམ་ཚིག་བསྲུང་བའི་རྩོལ་བས་མ་ཉམས་པར་རང་གི་སྲོག་ལྟར་འཛིན་པ་ལ་གནས་
པ་ཡིན་ན་ཡང་། མ་ཉམས་པར་འཛིན་པའི་རྟོགས་པ་དང་བཅས་པས་བླང་དོར་གྱི་
རྟོག་པ་མེད་པའི་ཆོས་ཉིད་མཉམ་པ་ཆེན་པོ་དང་བྲལ་བ་ཡིན་ལ། ཆོས་ཉིད་བྱང་
ཆུབ་སེམས་ཀྱི་ངོ་བོ་ལ་ཕྲིན་ལས་ཐམས་ཅད་ཡེ་ནས་མ་བཙལ་ལྷུན་གྱིས་གྲུབ་པ་ཡིན་
པར་མ་རྟོགས་པར། བྱ་བྱེད་རྩོལ་སྒྲུབ་ཀྱིས་ཕྲིན་ལས་བཙལ་བས་གྲུབ་པར་བྱེད་
པའི་ཆེད་དུ་ཏིང་ངེ་འཛིན་སྒོམ་པར་བྱེད་པ་དེ་ཡང་ཕྲིན་ལས་གྲུབ་པར་རེ་བ་ལ་སོགས་
པའི་རྟོག་པ་དང་བཅས་པའི་ཕྱིར་ན། དེ་ལྟ་བུའི་ཏིང་འཛིན་དེ་ཉིད་མི་རྟོག་མཉམ་པ་
ཉིད་ཀྱི་དོན་དང་བྲལ་བ་ཡིན་པ་དང་། སྙིང་པོ་བྱང་ཆུབ་སེམས་ཀྱི་ས་ལ་སྤྱང་དུ་མེད་
པར་མ་རྟོགས་པར་ས་ལ་སྦྱང་བགྲོད་བྱེད་པའི་རྩོལ་བས་འབྲས་བུ་སངས་རྒྱས་ཀྱི་
སར་གནས་པའི་ཆེད་དུ་ཏིང་ངེ་འཛིན་རྩེ་གཅིག་ཏུ་བསྒོམ་པར་བྱེད་པ་ཡང་། སྦྱང་
བགྲོད་ཀྱི་རྩོལ་བ་ལ་ཞེན་པའི་རྟོགས་པ་དང་བཅས་པའི་ཕྱིར་ན་ས་ལ་སྦྱངས་བས་ཇི་
བཞིན་དུ་འབྱོངས་པའི་ཆེད་དུ་ཏིང་ངེ་འཛིན་སྒོམས་པ་དེ་ཡང་རྟོགས་མེད་མཉམ་པ་
ཉིད་ཀྱི་དོན་དང་བྲལ་བ་ཡིན་ཞིང་། ཆོས་ཐམས་ཅད་ཀྱི་ཆོས་ཉིད་དེ་བཞིན་ཉིད་ཡེ་
ནས་སྤྲོས་པ་དང་བྲོལ་བས་རྟོག་པའི་ཡུལ་ལས་འདས་པ་ལ། བརྟགས་ཤིང་དཔྱད་
- 181 -



ལེའུ་ང་གཅིག་པ།
པས་ཡུལ་ཅན་བློ་ཡི་ཡུལ་དུ་ཆོས་ཉིད་དེ་མངོན་དུ་གསལ་བའི་ཆེད་དུ། རྟོག་དཔྱོད་
དང་བཅས་པའི་ཏིང་ངེ་འཛིན་བསྒོམ་པར་བྱེད་པ་དེ་ཡང་། ཏིང་ངེ་འཛིན་གྱི་ཡུལ་དུ་
ཆོས་ཉིད་གསལ་བར་རེ་བ་ལ་སོགས་པའི་རྟོག་པ་དང་མ་བྲལ་བས་རྟོག་མེད་མཉམ་
པ་ཉིད་ཀྱི་དོན་དང་བྲལ་བའི་སྐྱོན་དང་བཅས་པར་གསུངས་ལ། ཆོས་ཉིད་དེ་རྟོགས་
པར་བྱེད་པའི་ཡུལ་ཅན་སེམས་ཉིད་རང་བྱུང་གི་ཡེ་ཤེས་ཀྱང་ཡེ་ནས་བསྒྲིབ་མེད་མངོན་
སུམ་དུ་གསལ་བའི་རང་བྱུང་འདུས་མ་བྱས་པ་ཡིན་ཏེ། བྲམ་ཟེ་རྒྱས་པའི་རྒྱུད་ལས།
ཉོན་ཅིག་ང་ལ་འདུས་པའི་འཁོར། །རིག་པ་བསམ་བརྗོད་མེད་པར་གསལ། །མི་
རྟོག་བསམ་མེད་ངང་ལ་གསལ། །རིག་པ་རྟོག་འཛིན་མེད་པར་གསལ། །བསམ་པ་
མ་ཞུགས་དྲང་པོར་གསལ། །རིག་པ་དམིགས་གཏད་མེད་པར་གསལ། །མི་རྟོག་མཉམ་
པའི་ངང་དུ་གསལ། །རིག་པ་བྱ་བཙལ་མེད་པར་གསལ། །ཞེས་པ་ལ་སོགས་པས་
བསྟན་པ་ལྟར་ཡེ་ནས་གསལ་འགྲིབ་འཕོ་འགྱུར་མེད་པར་རང་གསལ་བྱར་མེད་ཆེན་
པོར་གནས་པ་དེ་ལས་བོག་དབྱུང་དུ་མེད་པ་ལ། དེ་ལྟར་མ་རྟོགས་པར་རྒྱུ་འབྲས་
རྩོལ་སྒྲུབ་ཀྱི་སྒོ་ནས་རང་བྱུང་རིག་པའི་ཡེ་ཤེས་དེ་ཉིད་མངོན་དུ་གསལ་བར་རྟོགས་
པའི་ཆེད་དུ་དམིགས་པ་ལ་རྩེ་བའི་ཏིང་ངེ་འཛིན་བསྒོམ་པར་བྱེད་པའི་སྒོ་ནས་རང་
བྱུང་གི་ཡེ་ཤེས་དེ་ཇི་ཙམ་གསལ་བར་རྟོགས་པ་ལྟར་སྣང་ན་ཡང་། དོན་དུ་གསལ་
མི་གསལ་དུ་འཛིན་པ་དེ་ཡོད་པའི་རིང་ལ་བློ་རྣམ་པར་རྟོག་པ་ལས་མ་འདས་པའི་
ཕྱིར་ན། དེ་ལྟ་བུའི་ཏིང་འཛིན་དེ་རྣམ་པར་མི་རྟོགས་པའི་རང་བཞིན་རིག་པ་རང་
བྱུང་གི་ཡེ་ཤེས་རྒྱུ་རྐྱེན་རྩོལ་བ་ལ་མ་ལྟོས་པར་ཡེ་ནས་རང་བཞིན་གྱིས་འོད་གསལ་
བ་སྤྲོས་པའི་སྤྱོད་ཡུལ་དུ་མ་གྱུར་པས་བརྗོད་མེད་བློ་ལས་འདས་པའི་དོན་དེ་དང་བྲལ་
བ་ཡིན་པར་གསུངས་སོ། །
ལྔ་པ་ལ་བཟླ་བ་ལ་གསུམ་སྟེ། གསལ་བ་རྩེ་གཅིག་པའི་ཏིང་ངེ་འཛིན་གྱིས་གཉིས་
མེད་ཀྱི་དོན་མི་མཐོང་སྟེ་དེ་ཉིད་བློས་བཟུང་བས་གཟུགས་ཁམས་སུ་སྐྱེ་བའི་ལས་སུ་
- 182 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྟན་པ། གཉིས་མེད་རང་གནས་ཀྱི་དགོངས་པ་ལས་དང་བག་ཆགས་ལས་འདས་
པས་བསྒྲུབ་བྱ་སྒྲུབ་བྱེད་དང་བྲལ་བར་བསྟན་པ། འབྲས་བུ་ཐོབ་བྱར་མེད་པས་སངས་
རྒྱས་མིང་ཙམ་དུ་བསྟན་པའོ། ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག གོང་དུ་བཤད་པ་དེ་ལྟ་བུས་རྒྱུ་འབྲས་
རྩོལ་སྒྲུབ་ལ་བརྟེན་ནས་འབྲས་བུ་བདེ་བ་ཐོབ་པར་འདོད་པའི་བློས་དམིགས་པ་ལ་
རྩེ་གཅིག་ཏུ་གནས་པའི་ཐུན་མོང་སེམས་གནས་ཙམ་གྱི་ཏིང་ངེ་འཛིན་བསྒོམ་པ་དེ་
ཇི་ལྟར་གསལ་བ་དང་བརྟན་པར་གྱུར་ཀྱང་། རེ་འདོད་རྩོལ་སྒྲུབ་དང་བཅས་པའི་
ཏིང་ངེ་འཛིན་དེས་འདོད་ཅིང་ཐོབ་པར་རེ་བ་རང་བྱུང་ཟག་མེད་ཀྱི་བདེ་བ་མི་འགྲུབ་
པར་རྣམ་རྟོག་གི་རྒྱུ་བ་བཀག་ནས་ཅི་ཡང་མི་རྟོག་པ་ཙམ་གྱི་ཏིང་འཛིན་དེའི་བག་
ཆགས་གོམས་པས་འདོད་པ་མེད་པ་སྲིད་པའི་བདེ་བ་གཟུགས་ཁམས་སུ་སྐྱེ་བའི་
ལས་ཙམ་གྲུབ་པར་བྱེད་པ་ཡིན་པས་ན། རྫོགས་པ་ཆེན་པོའི་གོལ་སར་འགྱུར་བ་
ཡིན་པས་དེ་ལྟ་བུའི་རེ་འདོད་ཀྱི་བློ་ཡིས་ཏིང་ངེ་འཛིན་བསྒོམ་པར་བྱེད་པ་སོགས་སྒོམ་
སྒྲུབ་བཅས་བཅོས་གང་ཡང་མི་བྱེད་པར་གསུངས་པ་སྟེ། དེ་ཉིད་ལས། འདོད་པའི་
ཏིང་འཛིན་བག་ཆགས་དེས། །བག་ཆགས་དེ་ནི་སེམས་འཛིན་ཡིན། །འཛིན་པས་
བདེ་བ་དེ་སྤང་བྱེད། །མི་འཛིན་བདེ་བ་ཀུན་ལེན་པ། །ཇི་བཞིན་པ་ཡི་རང་བཞིན་ནོ། །
མི་གནས་པ་ལ་དམིགས་པ་མེད། །མི་རྟོག་པ་ལ་ཏིང་འཛིན་མེད། །མེད་པ་དོན་གྱི་
སྙིང་པོ་དེ། །འདོད་པ་མེད་པར་ཐོབ་པར་འགྱུར། །ཇི་བཞིན་བཅོས་པ་མེད་པ་སྟེ། །
སངས་རྒྱས་ཀུན་གྱི་དགོངས་པ་གཅིག །བདེ་བ་ཆེ་ལས་མ་གཏོགས་པ། །འདོད་དང་
འཛིན་པ་ག་ལ་ཡོད། །གང་ལ་འཛིན་ཆགས་མེད་པ་དེས། །ཏིང་ངེ་འཛིན་དེ་འཛིན་
པའི་མཆོག །ཀུན་འཛིན་ཡེ་ནས་གྲུབ་ཟིན་པས། །བཏང་བཞག་མི་རྟོག་གྲུབ་པའི་
རྒྱལ། །ཞེས་གསུངས་པ་ལྟར་རོ། །གཉིས་པ་ནི། འོ་ན་དུས་གསུམ་རྒྱལ་བའི་དགོངས་
པ་རང་བྱུང་ཟག་མེད་ཀྱི་བདེ་བ་ཆེན་པོ་དེ་ཚུལ་ཇི་ལྟ་བུས་ཐོབ་པར་འགྱུར་བ་ཡིན་ཞེ་
- 183 -



ལེའུ་ང་གཅིག་པ།
ན༑ འདི་ལྟར་གདོད་ནས་བྱ་རྩོལ་ཐམས་ཅད་དང་བྲལ་བཞིན་དུ་འཁོར་བ་མ་སྤང་
བར་ཀ་ནས་དག་ཅིང་མྱང་འདས་མ་བསྒྲུབ་པར་ལྷུན་གྱིས་གྲུབ་ཟིན་པའི་ཆོས་སྐུ་བདེ་
བ་ཆེན་པོ་དེ་ནི་རེ་དོགས་སྤང་བླང་ལ་སོགས་པ་གང་ལའང་མི་རྟོག་ཅིང་། ཅི་ཡང་
འདོད་པ་མེད་པ་མ་བཅོས་མཉམ་པ་ཉིད་ཀྱི་ངང་ལ་གནས་པ་དེ་ཡིས་བླང་ཞིང་ཐོབ་
པར་བྱེད་པ་ཡིན་པས་ན། ད་གཟོད་སེམས་གནས་རྩེ་གཅིག་པའི་ཏིང་ངེ་འཛིན་བསྒོམ་
པར་མི་བྱེད་པར་རེ་དོགས་སྤང་བླང་དང་བྲལ་བའི་ངང་དུ་གནས་པར་བྱ་སྟེ། དེ་ལྟར་
བྱས་ན་གཟུགས་ཁམས་སོགས་སུ་སྐྱེ་བའི་རྒྱུ་ཏིང་ངེ་འཛིན་གྱི་བག་ཆགས་ཀྱང་མི་
སོགས་པས་ཁམས་གོང་མར་སྐྱེ་བའི་རྒྱུ་སྟོང་ལ། རང་བྱུང་གི་ཡེ་ཤེས་མ་བཅོས་རང་
བབས་ཀྱི་དགོངས་པ་མངོན་དུ་གྱུར་པས་སྡིག་པའི་ལས་ཀྱི་དབང་དུ་མི་འགྱུར་བས་
ཁམས་གསུམ་འཁོར་བར་སྐྱེ་བའི་རྒྱུ་དང་ཡང་བྲལ་བ་ཡིན་ནོ། །གསུམ་པ་ནི། གཏིང་
རྫོགས་ལས། ཆོས་སྐུ་འདི་ཞེས་གཞན་ནས་མི་རྙེད་པས། །རྟོགས་པར་འདོད་ན་རང་
གི་སེམས་ལ་ཚོལ། །ཞེས་གསུངས་པ་ལྟར་རང་གི་སེམས་ཉིད་རང་བྱུང་གི་ཡེ་ཤེས་
འདི་ཉིད་ཡེ་ནས་ཆོས་ཀྱི་སྐུའི་སྙིང་པོའམ་ཆོས་ཐམས་ཅད་ཀྱི་སྙིང་པོ་ཆོས་སྐུ་འདུས་
མ་བྱས་པ་ཡིན་པས་སྙིང་པོ་དེ་ཉིད་གཞན་ནས་བཙལ་བས་མི་འགྲུབ་ཏེ། ཡེ་ནས་
རང་གི་རང་བཞིན་དུ་གནས་པས་འགྲུབ་པར་འགྱུར་ཏེ་ཡེ་ནས་དེ་ལྟར་གྲུབ་ཟིན་པ་
ཡིན་པའི་ཕྱིར་རོ། །དེས་ན་རེ་དོགས་འབད་རྩོལ་གྱིས་འགྲུབ་ཅིང་ཐོབ་པར་བྱ་བའི་
དོན་རྣམས་ཀུན་དང་བྲལ་བ་ཡིན་པས་ན། གང་ཞིག་བསྒྲུབ་པར་བྱ་བའི་དོན་སངས་
རྒྱས་ཞེས་བྱ་བའི་མིང་ཙམ་དེ་ཡང་བཏགས་པ་ཙམ་ལས་དོན་ལ་ཡོད་པ་མ་ཡིན་ནོ་
ཞེས་སོ། །དྲུག་པ་དྲང་ལུང་གིས་དོན་གྱིས་དགོངས་པ་མི་རྟོགས་པ་ལ་གཉིས་ཏེ།
འབྲས་བུས་ཐོབ་བྱར་བསྟན་པ་དྲང་ལུང་དུ་བསྟན་པ་དང་། སྐུ་གསུམ་སྟོན་པས་
དཀོན་མཆོག་གསུམ་དང་འཁོར་བ་བླང་དོར་རང་མཚན་དུ་བསྟན་པ་དྲང་ལུང་སྤྱད་
པས་ཀུན་བྱེད་ཀྱི་དོན་ལས་རིང་བའོ། །
• 184 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་པོ་ནི། འདི་ལྟར་གནས་ལུགས་ཡང་དག་པའི་དོན་ནམ་དེ་ཁོ་ན་ཉིད་དུ་ན་སངས་
རྒྱས་ཞེས་བྱ་བ་དེ་ཡང་མིང་ཙམ་ལས་གྲུབ་པ་མེད་དེ། ཅིའི་ཕྱིར་ན་མ་རིག་པ་ཞེས་
པོ་ཞིག་གཞི་ལ་ཡེ་ནས་ཡོད་མ་མྱོང་བས་མ་རིག་པའི་གཉིད་ལས་སངས་བ་མེད་ལ།
སེམས་ཉིད་རང་བྱུང་གི་ཡེ་ཤེས་ཡེ་ནས་སྤྲོ་བསྡུ་དང་བྲལ་བ་རང་བྱུང་འདུས་མ་བྱས་
པ་ཡིན་པས་ད་གདོད་ཡེ་ཤེས་རྒྱས་སུ་མེད་པའི་ཕྱིར་ན་མིང་དུ་བཏགས་པ་ཙམ་ཡིན་
ལ༑ དེས་ན་སངས་རྒྱས་ཞེས་དེ་ལྟར་མིང་དུ་འདོགས་པར་བྱེད་པ་དེ་ཡང་ནི་རྫོགས་
པ་ཆེན་པོའི་གནས་ལུགས་བྱ་རྩོལ་དང་བྲལ་བ་ཇི་བཞིན་དུ་སྟོན་པར་བྱེད་པ་ངེས་པའི་
ལུང་མིན་པར། འདི་ནི་སྐུ་གསུམ་གྱི་སྟོན་པ་རྣམས་ཀྱིས་ཨ་ཏི་རྫོགས་པ་ཆེན་པོ་ཇི་
བཞིན་དུ་རྟོགས་པའི་སྐལ་བ་མེད་པའི་གདུལ་བྱ་རྣམས་ལམ་ལ་རིམ་གྱིས་དྲང་བའི་
ལུང་དུ་བསྟན་པ་ཡིན་ནོ། །
གཉིས་པ་ནི། གཞན་ཡང་ཀུན་བྱེད་ང་ལས་བྱུང་བའི་སྟོན་པ་སྐུ་གསུམ་གྱིས་འཁོར་
གྱི་གདུལ་བྱ་རྣམས་ལ་དྲང་བའི་དོན་ལུང་བསྟན་པ་ནི། འདི་ལྟར། ལུང་དང་རྟོགས་
པའི་བདག་ཉིད་ཅན་གྱི་ཆོས་དང་དོན་གཉིས་ལྷུན་གྱིས་གྲུབ་པའི་སངས་རྒྱས་དང༌།
རིགས་གྲོལ་གཉིས་དང་ལྡན་པའི་དགེ་འདུན་དཀོན་མཆོག་གསུམ་རང་གི་སེམས་ཉིད་
ལས་གཞན་ན་ཡོད་པར་སྟོན་ཅིང་མིང་དུ་བཏགས་པ་དང་། དེ་དག་སྲིད་པ་གསུམ་
གྱི་བླ་ན་འཕགས་ཤིང་ཡུལ་ཀྱང་ཤིན་ཏུ་གཉན་པ་ཡིན་པར་སྟོན་ཅིང་། དེ་ཡི་གོ་འཕངས་
བསྒྲུབ་པར་བྱེད་པ་ཡི་རྒྱུ་རུ། ཀུན་བྱེད་ང་ཡི་རྩལ་ལས་བྱུང་བའི་འཁོར་ནི་སེམས་ཅན་
རྣམས་ལ་རྒྱུ་འབྲས་ཀྱི་ཐེག་པ་རྣམས་བསྟན་ནས། དེ་དག་ཚུལ་བཞིན་བསྒྲུབ་པར་
བྱས་ན་འབྲས་བུ་མཆོག་གསུམ་གྱི་གོ་འཕང་དེ་ཐོབ་ནས་བདེ་ཡོ་སྐྱིད་དོའམ་བདེ་ཞིང་
སྐྱིད་པའི་གནས་སུ་ཕྱིན་པར་འགྱུར་རོ། །ཞེས་དོན་སྤང་བླང་རྩོལ་སྒྲུབ་ཀྱི་སྡུག་བསྔལ་
དེ་དང་དུ་བླང་བྱར་བསྟན་ནས་ནི། ཐེག་པ་རང་རང་གི་ལམ་གྱིས་འབྲས་བུ་བསྒྲུབ་པ་
འདི་ལས་མ་གཏོགས་པ་ཡི་བདེ་བ་བླ་ན་མེད་པ་ནི་གཞན་ན་མེད་དོ་ཟེར་ནས། དོན་
• 185 -



-
ལེའུ་ང་གཉིས་པ།
ལ༑ སངས་རྒྱས་ཆོས་དང་དགེ་འདུན་ཡང་། །ཡེ་རྫོགས་རང་གི་སེམས་ལ་གནས། །
ཞེས་གསུངས་པ་ལྟར་རང་གི་སེམས་ཉིད་ལས་གཞན་པའི་མཆོག་གསུམ་ཞིག་མེད་
པས་འབད་རྩོལ་ཅི་ཡང་མི་དགོས་པ་ལ། དེ་ལྟར་མ་བསྟན་པར་ལྟ་སྤྱོད་ལ་སོགས་པའི་
ཐབས་སྣ་ཚོགས་པ་ལ་སྤྱད་ཅིང་ཉམས་སུ་བླང་བར་བྱས་པས་གདོད་གྲུབ་པར་བྱེད་
པའི་མཆོག་གསུམ་ཞིག་ཡོད་པར་སྟོན་པའི་ལུང་འདི་ཉིད་ནི་དྲང་དོན་ཙམ་བསྟན་པ་
ཡིན་གྱི་བྱ་བྱེད་ཀྱི་རྩོལ་བ་གང་ཡང་མེད་པ་ཀུན་བྱེད་བྱང་ཆུབ་ཀྱི་སེམས་ང་ཡི་ངེས་
པའི་ལུང་ནི་མ་ཡིན་ནོ། །ཞེས་གསུངས་སོ། །ལེའུའི་མཚན། བྱང་ཆུབ་ཀྱི་སེམས་
ཀུན་བྱེད་རྒྱལ་པོ་ལས་ལམ་ལ་བགྲོད་དུ་མེད་པའི་ལེའུ་སྟེ་ང་གཅིག་པའི་འགྲེལ་
པའོ།། །།
དོན་གཉིས་པ་གཞི་གདོད་ནས་དག་པའི་སངས་རྒྱས་རང་ལ་ལྷུན་གྱིས་གྲུབ་པ་ཉིད་
བཏང་བཞག་རྩོལ་སྒྲུབ་ལས་འདས་པས། བསྒྲུབ་འདོད་བྱ་རྩོལ་ཀྱིས་མི་འགྲུབ་པའི་
རང་བཞིན་ཡེ་རྫོགས་ལྷུན་གྱིས་གྲུབ་པའི་ལེའུ་ང་གཉིས་པ་ལ་གཉིས་ཏེ། བསྟན་པ་
དང༌། བཤད་པའོ། །དང་པོ་ནི། དེ་ལྟར་སེམས་ཉིད་གདོད་ནས་དག་པ་སྐུ་གསུམ་
ལྷུན་གྲུབ་ཀྱི་ངོ་བོར་བཞུགས་པ་འདི་ལས་གཞན་པའི་བགྲོད་བྱ་མཐར་ཐུགས་པ་ཞིག་
མེད་པས་ལམ་ལ་བགྲོད་དུ་མེད་པར་བསྟན་པའི་རྗེས་དེ་ནས། བྱང་ཆུབ་ཀྱི་སེམས་
ཀུན་བྱེད་རྒྱལ་པོ་དེས་ཆོས་ཐམས་ཅད་བྱ་བྱེད་རྩོལ་པ་ལ་ལྟོས་པ་མེད་པར། སེམས་
ཉིད་རང་བྱུང་གི་ཡེ་ཤེས་ཆོས་སྐུ་འདུས་མ་བྱས་པ་ནམ་མཁའ་ལྟ་བུའི་ཀློང་དུ་ཆོས་
ཐམས་ཅད་གདོད་ནས་མངོན་སངས་རྒྱས་པའི་བདག་ཉིད་དུ་རྫོགས་པ་ཡིན་པས། མི་
འདོད་པ་སྤང་བར་བྱེད་པ་དང་འདོད་པ་དང་དུ་ལེན་པ་སོགས་དགག་སྒྲུབ་དང་རེ་དོགས་
གང་ཡང་མེད་པ་མ་བཅོས་མཉམ་པ་ཉིད་ཀྱི་ཚུལ་འདི་གསུངས་སོ། །
གཉིས་པ་རྒྱས་པར་བཤད་པ་ལ་ལྔ་སྟེ། ཆོས་ལ་བྱར་མེད་པས་ཞེན་འཛིན་དང་སྒྲུབ་
བློ་སྤང་བ། གཉིས་སུ་བཟུང་བའི་སྐྱོན། གཉིས་མེད་ཀྱི་འཐད་པ། ཡེ་ཤེས་ཀྱི་ཁྱད་
- 186 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར་བསྟན་པ། ཆོས་ཐམས་ཅད་སེམས་ཉིད་རང་བྱུང་གི་ཡེ་ཤེས་སུ་བསྟན་པའོ། །
དང་པོ་ལ་བཅུ་གཅིག་སྟེ། ཞེན་འཛིན་སྤང་བ། ཞེན་འཛིན་བྱས་པའི་ཉེས་པ། རྒྱུ་
འབྲས་འདས་ཚུལ། ཞེ་འདོད་ཡོད་མེད་ཀྱི་སྐྱོན་ཡོན། བསྒོམ་པ་སེམས་ཆགས་སུ་
བསྟན་པ། སངས་རྒྱས་བྱས་པས་མི་འགྲུབ་པར་བསྟན་ཚུལ། བསྒྲུབ་འདོད་ཐར་པའི་
གེགས་སུ་བཤད་པ། མ་བཅོས་སངས་རྒྱས་ཀྱི་དགོངས་པར་བསྟན་པ། དགོངས་པ་
ཐུན་མཚམས་ལས་འདས་པའི་རང་བཞིན་བཤད་པ། དེ་ཉིད་གང་གིས་འགྲུབ་པའི་
རང་བཞིན་བསྟན་པ། འཛིན་མེད་བཏང་བཞག་བྲལ་བའི་ཆོས་སྐུ་བསྟན་པའོ། །དང་
པོ་ནི། ཀྱེ་སེམས་དཔའ་ཆེན་པོ། །འདི་ལྟར་ལྟ་སྒོམས་སྤྱོད་པ་ལ་སོགས་པའི་ལམ་
དང་སྐུ་དང་ཡེ་ཤེས་ལ་སོགས་པའི་འབྲས་བུའི་ཆོས་རྣམས་ཐམས་ཅད་མངོན་དུ་གྲུབ་
པར་འདོད་ན། ཆོས་དབྱིངས་བྱང་ཆུབ་སེམས་ཀྱི་ཀློང་ན་ལམ་དང་འབྲས་བུའི་ཡོན་
ཏན་དེ་དག་ཐམས་ཅད་མཁའ་དང་ཉི་མ་ལྟར་ཡེ་ནས་འདུ་འབྲལ་མེད་པར་གནས་པ་
དེ༑ རེ་འདོད་རྩོལ་སྒྲུབ་ཀྱི་བློ་སྤྱིན་ཚོགས་ལྟ་བུས་སླར་ཡང་བསྒྲིབ་པར་བྱེད་པ་ལས་
མེད་པའི་ཕྱིར་ན་དེ་ལྟ་བུའི་འདོད་པའི་ས་ནི་མ་བསྒྲུབ་ཅིག་ཅེས་པ་སྟེ། ཚུལ་དེ་དང་
མཐུན་པར། ཀུན་མཁྱེན་དགའ་རབ་གཉིས་པས་ཀྱང་། རང་བྱུང་རིག་པ་དོན་དམ་
ཉི་མ་ལ། །དགེ་སྡིག་དཀར་ནག་གཉིས་ཀའི་སྤྲིན་གྱིས་བསྒྲིབ། །བླང་དོར་འབད་རྩོལ་
ཞེན་པའི་གློག་གིས་གདུངས། །བདེ་སྡུག་འཁྲུལ་སྣང་ཆར་གྱི་རྒྱུན་བབས་སས། །
འཁོར་བའི་ས་བོན་འགྲོ་དྲུག་ལོ་ཏོག་རྒྱས། །ཞེས་གསུངས་པ་ལྟར་ཡིན་པ་དེ་བས་
ན་རེ་དོགས་སྤང་བླང་མེད་པར་མ་བཅོས་མཉམ་པ་ཉིད་དུ་གནས་པར་བྱ་སྟེ། བདུད་
རྩི་བཅུད་ཐིག་ལས། རང་ལ་ཡེ་ནས་ཡོད་པ་ལ། །རྩོལ་སྒྲུབ་བྱ་བཙལ་མི་འཚལ་ཏེ། །
ང་ཡིས་རེ་མེད་རང་གནས་བཤད། །རྡོ་རྗེ་སེམས་དཔས་ཡིད་ལ་ཟུང་། །ངང་དངས་
ལྟ་བ་ཡིན་ཤེས་ལ། །ཁྱོད་ཀྱིས་བལྟ་བ་མ་ལྟ་ཞིག །ངང་དངས་སྒོམས་པ་ཡིན་ཤེས་
ལ༑ །ཁྱོད་ཀྱིས་བསྒོམ་པ་མ་སྒོམ་ཤིག །ངང་དངས་སྤྱོད་པ་ཡིན་ཤེས་ལ། །ཁྱོད་ཀྱིས་
: 187-



ལེའུ་ང་གཉིས་པ།
སྤྱོད་པ་མ་སྤྱད་ཅིག །ངང་དངས་འབྲས་བུ་ཡིན་ཤེས་ལ། །ཁྱོད་ཀྱི་འབྲས་བུ་མ་བསྒྲུབ་
ཤིག །ང་ཉིད་སྐུ་གསུམ་ཡིན་ཤེས་ལ། །ཁྱེད་ཀྱིས་སྐུ་གསུམ་མ་བསྒྲུབ་ཤིག །ཅེས་
གསུངས་པ་ལྟར་རོ། །
གཉིས་པ་ནི། འོ་ན་ཞེན་འཛིན་གྱིས་འདོད་ཅིང་ཆགས་པའི་ས་དེ་བསྒྲུབ་པར་བྱས་ན་
ཇི་ལྟར་འགྱུར་སྙམ་ན། དེ་ལྟར་རྒྱུ་འབྲས་ཀྱི་ཐེག་པ་འོག་མ་པ་ལྟར་དུ་ལྟ་སྒོམ་སྤྱོད་
པ་ལ་སོགས་པ་རེ་དོགས་དང་རྩོལ་བའི་སྒོ་ནས་འདོད་པ་སྒྲུབ་པར་བྱེད་པའི་སེམས་
དེ་ནི་ལམ་དང་འབྲས་བུའི་ཡོན་ཏན་གང་ཡང་རང་རྒྱུད་ལ་མི་ལེན་པའམ་མི་འགྲུབ་
པར་ཐམས་ཅད་སྤོང་བ་ཡིན་ནོ་ཞེས་པ་སྟེ། དེ་ཉིད་ལས། དུག་གསུམ་སྤངས་ཀྱང་
ང་སྤངས་སོ། །སྐུ་ལྔ་བསྒྲུབས་ཀྱང་ང་སྤངས་སོ། །དུག་ལྔ་སྤངས་ཀྱང་ང་སྤངས་སོ། །
མ་རིག་སྤང་ཀྱང་ང་སྤངས་སོ། །ཡེ་ཤེས་བསྒྲུབས་པས་ང་སྤངས་སོ། །རྣམ་རྟོག་སྤངས་
པས་ང་སྤངས་སོ། །ཆོས་ཉིད་བསྒྲུབས་པས་ང་སྤངས་སོ། །འཁོར་བ་སྤངས་ཀྱང་ང་
སྤངས་སོ། །མྱང་འདས་སྒྲུབས་ཀྱང་ང་སྤངས་སོ། །སེམས་ཅན་སྤངས་ཀྱང་ང་སྤངས་
སོ༑ ༑སངས་རྒྱས་བསྒྲུབས་ཀྱང་ང་སྤངས་སོ། །བདག་གཞན་སྤངས་ཀྱང་ང་སྤངས་སོ། །
བདག་མེད་བསྒྲུབས་ཀྱང་ང་སྤངས་སོ། །ཕྱོགས་མེད་བསྒྲུབས་ཀྱང་ང་སྤངས་སོ། །
དགྲ་གཉེན་སྤངས་ཀྱང་ང་སྤངས་སོ། །གཉིས་མེད་བསྒྲུབས་ཀྱང་ང་སྤངས་སོ། །གསལ་
བ་བསྒྲུབས་ཀྱང་ང་སྤངས་སོ། །ལྟ་བ་བལྟས་པས་ཆོས་ཉིད་སྤངས། །སྒོམ་པ་བསྒོམ་
པས་ཆོས་ཉིད་སྤངས། །སྤྱོད་པ་སྤྱད་པས་ཆོས་ཉིད་སྤངས། །དམ་ཚིག་བསྲུང་བས་
ཆོས་ཉིད་སྤངས། །ཕྲིན་ལས་བཙལ་བས་ཆོས་ཉིད་སྤངས། །ས་ལམ་བགྲོད་པས་ཆོས་
ཉིད་སྤངས། །འབྲས་བུ་བསྒྲུབས་པས་ཆོས་ཉིད་སྤངས། །ཅེས་གསུངས་པ་ལྟར་བྱང་
ཆུབ་ཀྱི་སེམས་སྤངས་བླང་དགག་བསྒྲུབ་གང་ཡང་མེད་པ་ཡིན་པས་སྤང་བླང་དགག་
སྒྲུབ་ཅི་བྱས་ཀྱང་སྤང་བླང་མེད་པའི་དོན་དང་འགལ་བ་ཡིན་པས་ན་དེ་ཉིད་སྤངས་
པ་ཡིན་པར་གསུངས་སོ། །
- 188 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གསུམ་པ་ནི། སྙིང་པོ་བྱང་ཆུབ་ཀྱི་སེམས་འདི་ནི་ཡེ་ནས་མངོན་པར་རྫོགས་པར་
སངས་རྒྱས་པའི་རང་བཞིན་ཆོས་སྐུ་ལྷུན་གྲུབ་ཆེན་པོའི་ངོ་བོར་གནས་ཤིང་རང་བྱུང་
འདུས་མ་བྱས་པ་ཡིན་པས་རྒྱུ་འབྲས་རྩོལ་སྒྲུབ་ལས་འདས་པ་ཡིན་པའི་ཕྱིར་ན། རང་
སེམས་ཡེ་སངས་རྒྱས་པའི་དོན་དེ་ལས་གཞན་པའི་འབྲས་བུས་སངས་རྒྱས་ཀྱི་གོ་འཕང་
ཞིག་ཐོབ་པར་འདོད་ནས་རྒྱུ་དགེ་སྡིག་བླང་དོར་ལ་སོགས་པ་རེ་འདོད་འབད་རྩོལ་
གྱིས་མི་སྒྲུབ་ཏེ། རང་སེམས་གདོད་ནས་སངས་རྒྱས་པ་དེ་རང་ངོ་མ་ཤེས་པར་འབྲས་
བུ་གཞན་དུ་ཚོལ་བས་རྙེད་དུ་མེད་པའི་ཕྱིར་རོ། །རྒྱུ་མཚན་དེས་ན་རང་སེམས་གདོད་
མའི་སངས་རྒྱས་ཆོས་སྐུ་ཀུན་བྱེད་རྒྱལ་པོ་ཉིད་ཡིན་པར་ཤེས་ཤིང་ཐག་ཆོད་པའི་ངང་
དུ་རེ་དོགས་འབད་རྩོལ་གྱི་བློ་གང་ཡང་མི་བསྐྱེད་པར་མི་རྟོག་མཉམ་པ་ཉིད་ཀྱི་རང་
བཞིན་དུ་གནས་པས་ཡེ་ནས་རང་གི་སེམས་ཉིད་རང་བྱུང་གི་ཡེ་ཤེས་དེ་ཉིད་ཆོས་སྐུ་
ཀུན་བྱེད་རྒྱལ་པོའི་ངོ་བོར་སངས་རྒྱས་པའི་དོན་མངོན་དུ་འགྲུབ་པར་གསུངས་པ་སྟེ།
ཆོས་དབྱིངས་མཛོད་ལས། དེ་ལྟར་གདོད་ནས་དག་པའི་ཆོས་སྐུ་ལ། །འབད་རྩོལ་
མེད་པའི་གནད་ཀྱིས་གོམས་བྱས་པས། །ཡེ་སངས་རྒྱས་ལ་ཡང་སངས་རྒྱས་འབྱུང་
སྟེ༑ ༑འདི་ནི་བླ་མེད་རྡོ་རྗེ་སྙིང་པོའི་ལུང་། །ཞེས་གསུངས་པ་ལྟར་རོ། །
བཞི་པ་ནི། རྒྱུ་མཚན་དེས་ན་རེ་འདོད་རྩོལ་སྒྲུབ་དང་བཅས་པའི་ཏིང་ངེ་འཛིན་
བསྒོམ་པ་དང་། དམ་ཚིག་བསྲུང་བ་དང་། ཕྲིན་ལས་བསྒྲུབ་པ་དང་། ས་ལམ་སྦྱངས་
བགྲོད་བྱེད་པ་ལ་སོགས་པ་ཇི་ལྟར་འབད་ཀྱང་རྣམ་རྟོག་རྩོལ་བའི་ནད་ཀྱིས་ཚི་ཆད་
པར་འགྱུར་བ་ཙམ་ལས་ཆོས་ཉིད་སྙིང་པོའི་ཀློང་དུ་ཡེ་ནས་རྫོགས་པའི་ཡོན་ཏན་ཐམས་
ཅད་ནི་སྔར་བས་བོག་དབྱུང་དུ་མེད་པས་མི་ཐོབ་པར་མ་ཟད་ཉི་མ་སྤྲིན་གྱིས་བསྒྲིབ་
པ་ལྟར་རྒྱུ་འབྲས་སྤང་བླང་དུ་ཞེན་པའི་བློ་དེས་བསྒྲིབ་ཀྱང་སྤོངས་བར་བྱེད་པ་ཡིན་
ལ༑ འཁོར་བ་སྤོངས་བར་འདོད་པ་དང་མྱང་འདས་བསྒྲུབ་པར་འདོད་པ་ལ་སོགས་
པའི་རེ་འདོད་ཀྱི་བློ་ཅི་ཡང་མེད་པར་མ་བཅོས་རང་བབས་ཀྱི་ངང་ལ་བྱར་མེད་བག་
- 189 -



ལེའུ་ང་གཉིས་པ།
ཡངས་སུ་གནས་པར་བྱས་སྔར་བཤད་པ་ལྟར་རེ་དོགས་རྩོལ་སྒྲུབ་ཀྱི་སྤྲིན་དང་བྲལ་
བས་རང་གནས་སྙིང་པོའི་ཡོན་ཏན་ཐམས་ཅད་ངང་གིས་ལེན་ཅིང་ཐོབ་པར་བྱེད་པ་
ཡིན་ཏེ། ལ་ཟློ་གསང་བའི་འཁོར་ལོ་ལས། བསམ་པ་ཅི་སྐྱེས་རང་བྱུང་ཡེ་ཤེས་ལ། །
དེ་ལས་ལྷག་པར་འདོད་ན་རྩོལ་བའི་ནད། །རང་ཤར་འདོད་མེད་ཆོས་ཀྱི་ལ་བཟླས་
ན༑ ༑འདི་ལ་འདོད་པར་མི་བྱ་དོར་མི་བྱ། །ཕྱི་མར་འདོད་པར་མི་བྱ་དུས་གསུམ་འདོད་
དང་བྲལ། །འདོད་དང་བྲལ་ན་རྩོལ་མེད་དབྱིངས་ན་གནས། །ཞེས་གསུངས་པ་ལྟར་
རོ༑ ༑ལྔ་པ་ནི། འདི་ལྟར་རྫོགས་པ་ཆེན་པོའི་གནས་ལུགས་ཡེངས་སྒོམ་དང་བྲལ་
བའི་དོན་མ་རྟོགས་པར་བསམ་གཟུགས་ལ་སོགས་པའི་ཏིང་ངེ་འཛིན་བསྒོམས་པར་
བྱས་པས་ཇི་ལྟར་སྒོམ་པའི་འབྲས་བུ་ཐོབ་པར་འདོད་པའི་བློ་མི་གཏོགས་པར་འཛིན་
པ་ཡིན་ཞིང་། དེ་ལྟ་བུའི་འདོད་པ་དང་བཅས་པའི་བློ་དེ་ནི་འཁོར་འདས་ལ་བཟང་
ངན་བླང་དོར་དུ་ལྟ་བའི་རང་བཞིན་ཅན་ཡིན་པས། ཆོས་ཉིད་མཉམ་པ་ཆེན་པོའི་གནས་
ལུགས་ཡང་དག་པའི་དོན་མིན་ལ། འོ་ན་གནས་ལུགས་ཡང་དག་པའི་དོན་དེ་ཇི་ལྟ་
བུ་ཡིན་ཞེ་ན། དེ་ནི་སྤྲོས་པའི་མཐའ་ཐམས་ཅད་དང་བྲལ་ཞིང་དམིགས་པའི་ཡུལ་
ལས་འདས་པའི་ཕྱིར་ན་འདི་ལྟ་བུའོ་ཞེས་རྣམ་པར་རྟོག་པའི་ཡུལ་དུ་བསྟན་ཅིང་གཟུང་
དུ་ཡོད་པ་མ་ཡིན་ཏེ། རུས་སྦལ་རྩ་རྒྱུད་ལས། དེ་བཞིན་ཉིད་ལ་དབྱིབས་དང་ཁ་
དོག་མེད། །མེད་པའི་དོན་ལ་ཡེ་ནས་བསྟན་མེད་འདི་ཞེས་མཐའ་ལས་འདས། །
བསམ་འདས་དོན་དེ་སངས་རྒྱས་ཉིད་ཀྱི་ཐུགས། །འདི་འདྲ་བསྟན་དུ་སངས་རྒྱས་
ཉིད་ཀྱིས་མེད། །དེ་བཞིན་དེ་ལ་བཤད་བརྗོད་མཐའ་དང་བྲལ། །ཅེས་གསུངས་པ་
བཞིན་ནོ། །
དྲུག་པ་ནི། འདི་ལྟར་ཐེག་པ་འོག་མ་པ་རྣམས་ཀྱིས་ཏིང་འཛིན་བསྒོམ་པ་ལ་སོགས་
པའི་རྩོལ་སྒྲུབ་བྱས་པའི་ལས་ནི་ཐམས་ཅད་ཀྱིས། སེམས་ཉིད་ཡེ་ནས་སངས་རྒྱས་
པས་རྒྱུ་འབྲས་བླང་དོར་གྱིས་མ་བཙལ་བར་ཡེ་ནས་ལྷུན་གྱིས་གྲུབ་པ་ཡི་དོན་དེ་ད་
- 190 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གདོད་བསྒྲུབ་པར་འདོད་པ་ཡིན་ཡང་། མ་བཙལ་ལྷུན་གྱིས་གྲུབ་པ་ཡི་རང་བཞིན་
ཅན་གྱི་སེམས་ཉིད་རང་བྱུང་གི་ཡེ་ཤེས་དེ་ནི། བྱ་རྩོལ་བྱས་པས་གྲུབ་པ་མ་ཡིན་ཏེ།
ཅིའི་ཕྱིར་ན་མ་བྱས་ཡེ་ནས་ལྷུན་གྱིས་གྲུབ་པ་ཡིན་པའི་ཕྱིར་ཏེ། སྙིང་པོ་དོན་གྱི་རྒྱུད་
ལས། དུས་གསུམ་འདུ་འབྲལ་མེད་པ་རིག་པའི་གཏེར། །མ་བཅོས་ལྷུན་གྱིས་གྲུབ་
པས་བཙལ་དུ་མེད། །དམིགས་པའི་འདུ་ཤེས་ཆད་པས་ཡེངས་སུ་མེད། །རང་བྱུང་
གཅིག་ལ་རྣམ་པ་བགྲང་དུ་མེད། །གཉིས་མེད་ཐིག་ལེར་གནས་པས་བགྲོད་དུ་མེད།
།འགྲོ་དོན་སེམས་སུ་གསལ་བས་བྱས་པ་ཟིན། །མ་ལུས་ལྷུན་གྱིས་གྲུབ་པས་འབྲས་
མི་བསྒྲུབ། །མ་སྐྱེས་རྣམ་པར་དག་པས་སྒྲིབ་མི་སྦྱང་། །མ་བྱས་རང་བཞིན་རྫོགས་
པས་ཕྲིན་ལས་ལ། །འདི་ཉིད་རྟོགས་པས་ཀུན་འགྲུབ་ཀུན་རྫོགས་པས། །རྫོགས་
ཆེན་ཐིག་ལེ་གཅིག་ཏུ་གནས་པར་བཤད། །ཅེས་གསུངས་པ་བཞིན་མ་བཙལ་ཡེ་ནས་
ལྷུན་གྱིས་གྲུབ་པ་ཡིན་པའི་ཕྱིར་ན་བྱ་རྩོལ་ཐམས་ཅད་དང་བྲལ་བར་གྲུབ་པའོ། །
བདུན་པ་ནི། དེ་ལྟར་སེམས་ཉིད་རང་བྱུང་གི་ཡེ་ཤེས་ནས་མ་བཙལ་ལྷུན་གྲུབ་ཀྱི་
ཚུལ་དུ་ཡོད་པ་དེ་ལས་གཞན་པའི་འབྲས་བུ་ཞིག་ཐོབ་པར་འདོད་དེ་རྩོལ་སྒྲུབ་བྱས་
པས་རང་གནས་སྙིང་པོའི་ཡོན་ཏན་ཐམས་ཅད་ཀུན་སྤངས་བར་འགྱུར་བ་ལས་མེད་
པ་དེ་བས་ན། ཆོས་ཉིད་རྫོགས་པ་ཆེན་པོའི་དོན་ཇི་བཞིན་དུ་གྲུབ་པར་བྱེད་པའི་
གེགས་སུ་ཆེ་བ་དང་། རེ་འདོད་དགག་སྒྲུབ་དང་བཅས་པའི་ཏིང་ངེ་འཛིན་བསྒོམ་
པའི་བག་ཆགས་བསགས་པ་དེས་ཁམས་གོང་མར་འཕེན་པ་ལས་ཀུན་བྱེད་བྱང་ཆུབ་
སེམས་ཀྱི་རང་ཞལ་མཐོང་བ་མེད་དེ། ཇི་ལྟར་ན་མི་རྟོགས་རྩེ་གཅིག་པའི་ཏིང་ངེ་འཛིན་
བསྒོམ་པའི་བག་ཆགས་དེ་ནི། རིག་པ་རང་གནས་ཀྱི་ཏིང་ངེ་འཛིན་མིན་པར་འགྱུ་
འཕྲོའི་རྟོག་པ་བཀག་ཏེ་སེམས་རྩེ་གཅིག་ཏུ་འཛིན་པ་ཙམ་ཡིན་ལ། དེ་ལྟར་སེམས་
རྩེ་གཅིག་ཏུ་འཛིན་པར་བྱེད་པས་རྩོལ་མེད་བདེ་བ་ཆེན་པོའི་དོན་དེ་རྩ་བ་ནས་སྤོངས་
བར་བྱེད་པ་ཡིན་པ་དང་། རེ་དོགས་སྤང་བླང་ལ་སོགས་པ་གང་ཡང་མི་བྱེད་ཅིང་
• 191 -



ལེའུ་ང་གཉིས་པ།
སེམས་དམིགས་པ་ལ་རྩེ་གཅིག་ཏུ་མི་འཛིན་པར་རང་བབས་རང་འགྲོས་སུ་བཏང་།
དེ་ཆེད་དུ་དགག་པ་དང་ངོ་ལ་ལྟ་བ་དང་རྗེས་སུ་འབྲང་བ་ལ་སོགས་པ་ཅི་ཡང་མ་བྱས་
ན་རྩོལ་བའི་ནད་ཐམས་ཅད་དང་བྲལ་བའི་ཆོས་སྐུ་བདེ་བ་ཀུན་གྱི་འབྱུང་གནས་དེ་
ངང་གིས་ལེན་ཞིང་འགྲུབ་པ་ཡིན་པས། འཁོར་འདས་ཀྱི་ཆོས་ཐམས་ཅད་ལ་དགག་
སྒྲུབ་དང་འབད་རྩོལ་ཅི་ཡང་མེད་པར་མ་བཅོས་ཇི་བཞིན་པ་ཡི་རང་བཞིན་དུ་གནས་
པར་གསུངས་པ་ཡིན་ནོ། །
མདོ་བཅུ་ལས། བསམ་པའི་ཡེ་ཤེས་ཐམས་ཅད་ཀུན། །རྩོལ་བསྒྲུབ་མ་འདས་བདེ་
ཆེན་སྤངས། །རྩོལ་སྒྲུབ་འདས་པའི་ས་འདི་ལ། །མ་ནོར་ཚུར་ལམ་ཞུགས་ནས་ཀྱང་། །
ཡིད་ཆེས་མངོན་དུ་གྱུར་པ་རུ། །ལྟོས་པའི་ཆོས་ལ་གནས་ཤིང་རྩོལ། །དེས་ན་བདེ་
ཆེན་སྤང་ཞེས་བྱ། །རྫོགས་པ་ཆེན་པོའི་བསམ་གཏན་ནི། །རྩོལ་སྒྲུབ་འདས་པའི་
བདེ་བ་ཆེ། །ཞེས་པ་ལྟར་རོ། །བརྒྱད་པ་ནི། དེས་ན་ཆོས་ཉིད་སྙིང་པོའི་ཡེ་ཤེས་དེ་
ཉིད་རང་གི་གཤིས་ལུགས་ཇི་ལྟ་བ་བཞིན་དུ་རང་བབས་སུ་འཇོག་པ་ལས་རྣམ་རྟོག་
བློ་ཡིས་ཅིར་ཡང་བཅོས་པ་མེད་པ་དེ་ནི་སངས་རྒྱས་ཀུན་གྱི་ཡིན་ལུགས་འགྱུར་མེད་
རང་བྱུང་གི་དགོངས་པ་གཅིག་ཏུ་གྱུར་པ་ཡིན་ཏེ། ནམཾ་མཁའི་མཐའ་དང་མཉམ་པ་
ལས། སངས་རྒྱས་རྣམས་ལ་བཅོས་མེད་དེ། །གང་ཞིག་བཅོས་པ་དྲང་བའི་ལུང་། །
བཅོས་མེད་ཡེ་ཤེས་སྙིང་པོ་ནི། །ངེས་པ་མཆོག་གི་ལུང་དུ་འདོད། །ཅེས་གསུངས་སོ། །
དགུ་པ་ནི། དེ་ལ་ཆོས་ཉིད་མ་བཅོས་པའི་གནས་ལུགས་རིག་པ་རང་བྱུང་གི་ཡེ་ཤེས་
དེ་ལ་ཟུག་ངུའི་ཚོར་བ་གང་ཡང་མེད་པས་བདེ་བ་ཆེ་བའམ་ཆེན་པོའི་རང་བཞིན་དུ་
གནས་པ་ཆོས་སྐུ་སྤྲོས་པ་དང་བྲལ་བའི་ཡེ་ཤེས་དེ་ལས་མ་གཏོགས་པ། སེམས་ཀྱིས་
འདོད་ཀྱང་དང་དུ་ལེན་པར་བྱ་བའི་ཡུལ་དང་། ཡུལ་དེ་ལ་རྟོག་ཅིང་འཛིན་པར་བྱེད་
པ་ཡུལ་ཅན་གྱི་བློ་གཉིས་སུ་ག་ལ་ཡོད་དེ་ཆོས་ཐམས་ཅད་གདོད་ནས་སྐྱེ་བ་དང་བྲལ་
བའི་ཕྱིར་རོ། །
་ ་ ་
་
：
་
： ，
：
་
，
：
་
，
- 192 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དེས་ན་ཡུལ་དུ་སྣང་བ་ཐམས་ཅད་གདོད་ནས་ཡེ་སྟོང་ཆེན་པོ་སྤྲོས་པའི་མཐའ་གང་
དུའང་མི་གནས་པ་དེ་ལ། ཡུལ་ཅན་གཟུང་འཛིན་གྱི་རྣམ་པར་རྟོག་པས་དམིགས་པ་
ཡང་ཅི་ཡང་མེད་ལ། དེ་ལྟར་ཡུལ་ཅན་གྱིས་བློས་གང་དུའང་རྣམ་པར་མི་རྟོགས་པ་
དེ་ལ་སེམས་རྩེ་གཅིག་ཏུ་འཛིན་ཅིང་ཏིང་ངེ་འཛིན་བསྒོམ་པ་ལ་སོགས་པའི་རེ་དོགས་
སྤང་བླང་གི་འཛིན་པ་གང་མེད་པ་སྟེ་ཡུལ་སེམས་གཉིས་དང་བྲལ་བ་ཆོས་ཉིད་དེ་
བཞིན་ཉིད་ཀྱིས་རབ་ཏུ་ཕྱེ་བ་ཙམ་ཡིན་པ། དེ་ལྟར་རྟོགས་པའི་རྣལ་འབྱོར་བ་དེ་ལ་
གང་ཤར་གང་སྣང་ཐམས་ཅད་ཆོས་ཉིད་ཀྱི་ཡོ་ལངས་སུ་ཤར་བས་ཐུན་དང་ཐུན་མཚམ་
མམ་མཉམ་བཞག་དང་རྗེས་ཐོབ་ཀྱི་དབྱེ་བ་མེད་པར་ཆོས་ཉིད་མཉམ་གདལ་ཆེན་པོ་
གཅིག་གི་ངང་དུ་ཉིན་མཚན་ཕྱེད་པར་འགྲོ་བ་ཡིན་པར་གསུངས་པའོ། །བཅུ་པ་ནི།
དེ་ལྟར་བུའི་སེམས་ཉིད་རང་བྱུང་གི་ཡེ་ཤེས་ཡུལ་དང་ཡུལ་ཅན་ཅིར་ཡང་གྲུབ་པ་མེད་
པ་ཆོས་ཉིད་དོན་གྱི་གནས་ལུགས་སྙིང་པོ་རང་བྱུང་གི་ཡེ་ཤེས་ཡེ་ནས་སངས་རྒྱས་
པའི་རང་བཞིན་ཅན་དེ་ནི། ཚུལ་ཅི་ལྟ་བུས་འགྲུབ་པར་འགྱུར་བ་ཡིན་ཞེ་ན། ཐེག་
པ་འོག་མའི་སྤོང་འགོག་སྦྱོང་བསྒྱུར་ལ་སོགས་པ་གང་གིས་ཀྱང་འགྲུབ་པ་མ་ཡིན་པར་
རེ་དོགས་དང་འདོད་པ་རྡུལ་ཙམ་མེད་པས་ཐོབ་པར་འགྱུར་བ་ཡིན་པས་ན་དེ་དོགས་
དང་རྩོལ་སྒྲུབ་ཅི་ཡང་མི་བྱེད་པར་གདམས་པ་སྟེ། ཀློང་ཆེན་རབ་འབྱམས་ལས། སྐྱེ་
འགག་མེད་པའི་རིག་པ་དེ། །ཅིར་ཡང་འཆར་བས་གདལ་ཁྱབ་ཡིན། །གདལ་ཁྱབ་
ཡིན་པས་རྒྱ་མ་ཆད། །ཕྱོགས་སུ་ལྟུང་བ་མེད་པས་ན། །གང་གིས་གང་ལ་ཕན་གདགས་
སམ། །གནོད་པ་སུ་ལ་སུ་ཡིས་སྐྱེལ། །རྒྱུ་དང་འབྲས་བུ་གང་གིས་བྱེད། །སྔ་ཕྱི་མེད་
པས་རྒྱུ་འབྲས་མེད། །རྒྱུ་འབྲས་མེད་པས་འཁོར་འདས་མེད། །འཁོར་འདས་མེད་
པས་བྱང་ཆུབ་མེད། །དེ་ལ་འབྲས་བུ་གང་འདོད་པ། །ཡང་དག་དོན་ལ་རྒྱབ་ཀྱིས་
ཕྱོགས། །ཞེས་གསུངས་པ་ལྟར་རོ། །
བཅུ་གཅིག་པ་ནི། དེ་ལྟར་ཡུལ་དང་ཡུལ་ཅན་བཟང་ངན་བླང་དོར་ལ་སོགས་པ་གང་
• 193-



ལེའུ་ང་གཉིས་པ།
ལ་ཡང་འཛིན་ཆགས་ཐམས་ཅད་དང་བྲལ་ནས་མེད་པ་དེས། ཡེངས་སྒོམ་གཉིས་
དང་བྲལ་བའི་མ་བཅོས་རང་བབས་ཆེན་པོའི་ཏིང་ངེ་འཛིན་གང་ཞིག་ཡེ་ནས་ཆུ་ལ་
རླན་ལྟར་སེམས་ཉིད་དང་འདུ་འབྲལ་མེད་པའི་རང་བཞིན་ཅན་མངོན་སུམ་དུ་འགྲུབ་
པར་འགྱུར་ལ། དེ་ལྟ་བུའི་ཏིང་ངེ་འཛིན་དེ་ནི་བློ་རྣམ་པར་རྟོག་པའི་འཛིན་པ་མེད་
བཞིན་དུ། ཆོས་ཉིད་སྙིང་པོའི་དོན་དང་འབྲལ་བ་མེད་པས་གནས་ལུགས་ཡང་དག་
པའི་དོན་མི་གཏོང་བར་འཛིན་པས་འཛིན་པ་མེད་པའི་འཛིན་པ་སྟེ་འཛིན་པ་ཀུན་གྱི་
མཆོག་ཏུ་གསུངས་ལ། འོན་ཀྱང་གཟུང་འཛིན་འཁོར་བའི་ཆོས་ཐམས་ཅད་ཀུན་རིག་
སྟོང་སྐྱེ་བ་མེད་པའི་ཀློང་དུ་ཡེ་ནས་གྲོལ་ཟིན་པ་དང་། སྐུ་དང་ཡེ་ཤེས་ལ་སོགས་པ་
མྱ་ངན་ལས་འདས་པའི་ཆོས་ཐམས་ཅད་མ་བཙལ་ཡེ་ནས་ལྷུན་གྱིས་གྲུབ་ཟིན་པ་
ཡིན་པས། རེ་དོགས་འབད་རྩོལ་གྱི་སྒོ་ནས་ཏིང་ངེ་འཛིན་དེ་དམིགས་པའི་ཡུལ་ལ་
བཏང་བ་དང་། རྩེ་གཅིག་ཏུ་བཞག་པ་ལ་སོགས་པའི་ཚུལ་ལ་མི་རྟོག་ཅིང་བསྒོམ་བྱ་
སྒོམ་བྱེད་ཀྱི་བློ་དང་བྲལ་བཞིན་དུ་ཆོས་ཉིད་རྟོགས་པའི་ངང་ལས་ཉམས་པ་མེད་པ་
དེ་ནི། ཏིང་ངེ་འཛིན་གྲུབ་པའི་རྒྱལ་པོའམ་མཆོག་ཏུ་གསུངས་པ་སྟེ། ཀློང་ཆེན་ལས།
མི་དམིགས་མི་བཙལ་དེ་བཞིན་ཉིད། །དེ་ལས་གཞན་དུ་མི་འགྱུར་ན། །འཛིན་ཆགས་
སྐྱོན་གྱི་དེ་མི་གོས། །རང་གི་ཤེས་རིག་དམ་པ་ལ། །གཟའ་གཏད་བཅའ་བའི་ཡུལ་
མེད་པས། །ཆགས་སྡང་གཉིས་ཀྱི་བློ་མི་སྐྱེ། །བསམ་པའི་ཡུལ་དང་བྲལ་བ་ལ། །
བསྒོམ་དང་མི་བསྒོམ་མེད་པའི་ཕྱིར། །རྟོགས་པའི་ཀློང་ལས་ཉམས་པ་མེད། །ཅེས་
གསུངས་པ་བཞིན་ནོ། །གཉིས་པ་གཉིས་སུ་བཟུང་བའི་སྐྱོན་ལ་གསུམ་སྟེ། ཐབས་
ཚུལ་དུ་མར་བསྒོམ་པ་ཉིད་ཀྱིས་གནས་ལུགས་མི་རྟོགས་པའི་སྐྱོན། འཁོར་འདས་
བླང་དོར་དུ་བཟུང་བས་རྣལ་དོན་མི་རྟོགས་པའི་སྐྱོན། བདེ་སྡུག་བླང་དོར་དུ་ཤེས་
པས་སེམས་ཉིད་མི་རྟོགས་པའི་སྐྱོན་ནོ། །དང་པོ་ནི། ཀྱེ་སེམས་དཔའ་ཆེན་པོ། ལྟ་
སྒོམ་དང་དམ་ཚིག་ལ་སོགས་པ་ལམ་ལ་སློབ་པའི་ཐམས་སྣ་ཚོགས་བསྒོམ་པར་བྱས་
- 194 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པས་ནི་ཆོས་ཉིད་རྫོགས་པ་ཆེན་པོའི་གནས་ལུགས་རང་བྱུང་གི་ཡེ་ཤེས་ཉག་གཅིག་
སྤྲོས་པ་དང་བྲལ་བའི་དོན་ནི་མི་གསལ་ཞིང་སླར་ཡང་བསྒྲིབ་པར་བྱེད་པ་ཡིན་པས་
ན༑ མཚན་བཅས་དང་མཚན་མེད་ཀྱི་དོན་གསལ་ཞིང་བརྟན་པར་གྱུར་པ་ཡི་ཏིང་ངེ་
འཛིན་གང་ཞིག་བསྒོམ་པར་བྱེད་པ་དེ་ལའང་རྫོགས་པ་ཆེན་པོའི་བྱ་རྩོལ་ལ་མི་ལྟོས་
པའི་རང་གནས་ཆེན་པོའི་ཏིང་ངེ་འཛིན་ནི་ཡོད་པ་མ་ཡིན་ནོ་ཞེས་སོ། །
གཉིས་པ་ནི། འདི་ལྟར་འཁོར་འདས་ཀྱི་ཆོས་ཐམས་ཅད་ཆོས་ཉིད་དེ་བཞིན་ཉིད་དུ་
ཐ་དད་མེད་པར་གཅིག་གི་རང་བཞིན་ཡིན་པ་ལ་སངས་རྒྱས་དང་སེམས་ཅན་བཟང་
ངན་གཉིས་སུ་ཕྱེ་ཞིང་། སེམས་ཅན་རྣམས་ཀྱི་རྒྱུད་ཀྱི་སེམས་ཉིད་རང་བྱུང་གི་ཡེ་ཤེས་
འདི་ལས་ལོགས་སུ་གྱུར་པའི་སངས་རྒྱས་ཞིག་ཐོབ་པར་འདོད་པ་དེས་ཀྱང་འཁོར་
འདས་མཉམ་པ་ཉིད་ཀྱི་རང་བཞིན་ཆོས་ཉིད་རྣལ་མའི་དོན་མི་རྟོགས་པས་ན་རྫོགས་
པ་ཆེན་པོའི་ལམ་ལ་སྒྲིབ་པའི་སྐྱོན་དང་བཅས་པར་གསུངས་སོ། །གསུམ་པ་ནི། འདི་
ལྟར་ཆོས་ཉིད་དེ་བཞིན་ཉིད་ཀྱི་ཀློང་ན་བདེ་སྡུག་ཏུ་སྣང་བ་ཐམས་ཅད་སེམས་ཉིད་
གཅིག་གི་རྩལ་སྣང་ཡིན་པས་བཟང་ངན་བླང་དོར་ལས་འདས་པ་ཡིན་པ་ལ། འོག་
མའི་ཐེག་པ་རྣམས་སུ་དེ་ལྟར་མ་རྟོགས་པར་བདེ་བ་དང་སྡུག་བསྔལ་ཞེས་བཟང་ངན་
གཉིས་སུ་ཕྱེ་བར་བྱས་ནས། བདེ་བ་རྒྱུ་འབྲས་ཐམས་ཅད་དང་དུ་བླང་བར་ལུང་
བསྟན་པ་དང༌། སྡུག་བསྔལ་དང་དེའི་རྒྱུ་སྡིག་པ་དང་བཅས་པ་རྒྱབ་ཏུ་བོར་བར་ལུང་
བསྟན་པ་དེ་ནི། ཆོས་ཐམས་ཅད་ཀུན་བྱེད་བྱང་ཆུབ་ཀྱི་སེམས་གཅིག་གི་རང་བཞིན་
དུ་སྤང་བླང་དབྱེ་བསལ་མེད་པར་སྟོན་པ་ངེས་པའི་ལུང་དང་འགལ་བ་ཡིན་པས་ན།
སེམས་ཉིད་བཅོས་བསྒྱུར་སྤང་བླང་དང་བྲལ་བའི་དོན་ཇི་བཞིན་པ་མི་རྟོགས་པར་
གསུངས་ཏེ། མདོ་བཅུ་ལས། རྣམ་པར་དག་པའི་ཆོས་ཉིད་ལ། །སྣང་དང་སྲིད་པ་
གཉིས་སུ་མེད། །སྣོད་དང་བཅུད་ཀྱང་གཉིས་སུ་མེད། །སངས་རྒྱས་སེམས་ཅན་
གཉིས་སུ་མེད། །ཕྱི་ནང་སྨོས་པའི་ཆོས་ཀྱང་མེད། །མེད་པའི་ཆོས་ཀྱི་སྙིང་པོ་ལ། །
- 195-



ལེའུ་ང་གཉིས་པ།
ཡོད་པའི་སྒྲོ་སྐུར་གདབ་མི་བྱ། །གང་ཞིག་མེད་པའི་དོན་མ་མཐོང་། །འདི་ལ་ཡོད་
པའི་སྒྲོ་འདོགས་པ། །དོན་གྱི་སྙིང་པོ་མི་ཤེས་པས། །མེད་པའི་བདེ་བ་ཡུལ་མ་
མཐོང་། །དེ་ནི་མ་སྐྱེས་ཆོས་མ་རྟོགས། །དེ་ཡིས་དབྱིངས་ཀྱི་ལམ་མ་མཐོང་། །དེ་ནི་
གཅིག་པུ་མུན་འཐོམ་ནས། །སྤྲོས་མེད་གནས་ནི་མཐོང་མི་འགྱུར། །ཅེས་གསུངས་
པ་ལྟར་རོ། །
གསུམ་པ་གཉིས་སུ་མེད་པའི་འཐད་པ་ལ་ལྔ་སྟེ། བདེ་སྡུག་གཉིས་ཀ་གདོད་ནས་དག་
པའི་བྱང་ཆུབ་ཏུ་གཅིག་པ། འཁོར་འདས་སེམས་ཀྱི་རང་བཞིན་དུ་གཅིག་པ་སྣང་སྲིད་
ཆོས་ཀྱི་ངོ་བོར་གཅིག་པ་བདེན་རྫུན་བློ་ཡི་རོལ་བར་གཅིག་པ་གཉིས་འཛིན་སྡུག་
བསྔལ་གྱི་རྩ་བར་བསྟན་པའོ། །དང་པོ་ནི། ཀྱེ་སེམས་དཔའ་ཆེན་པོ། ཇི་ལྟར་སྣང་
བའི་ཕྱི་ནང་སྣོད་བཅུད་ཀྱིས་བསྡུས་པའི་ཆོས་ཐམས་ཅད་གདོད་ནས་རྣམ་པར་དག་
པ་ཀུན་བཟང་བདེ་བ་ཆེན་པོ་ཀུན་བྱེད་བྱང་ཆུབ་སེམས་ཀྱི་ཀློང་ན་རང་བཞིན་གཅིག་
ཏུ་གནས་པ་ཡིན་པས་དེ་ལ་བཟང་ངན་བླང་དོར་ལ་སོགས་ལ་གཉིས་སུ་མ་འབྱེད་
ཅིག་ཅེས་སྤྱིར་བསྟན་ནས། བྱེ་བྲག་ཏུ་མཐོ་རིས་ལྷའི་བདེ་བ་དང་། ངན་སོང་དམྱལ་
བའི་སྡུག་བསྔལ་ལ་སོགས་པ་བདེ་སྡུག་ཏུ་སྣང་བ་ཐམས་ཅད་རིག་པ་བྱང་ཆུབ་སེམས་
ཀྱི་རང་བཞིན་དུ་ཐ་དད་དུ་མེད་པར་གཅིག་པའི་ཕྱིར་ན་བླང་དོར་གང་ཡང་མི་དགོས་
སོ་ཞེས་བདེ་སྡུག་ཐམས་ཅད་སེམས་ཅན་རྣམས་ཀྱི་བློས་འཛིན་ཚུལ་གྱིས་དབང་གིས་
སོ་སོར་བཏགས་པ་ཙམ་ལས་མེད་པར་བསྟན་པ་སྟེ། ཀློང་ཆེན་རབ་འབྱམས་རྒྱལ་
པོའི་རྒྱུད་ལས། བྱ་བྲལ་ཀུན་ཏུ་བཟང་དོའི་ས་ཉིད་ལ། །འཁོར་བ་ཀུན་བཟང་མྱ་
ངན་འདས་པ་བཟང་། །ཀུན་བཟང་ཀློང་ན་འཁོར་འདས་ཡེ་ནས་མེད། །སྣང་བ་ཀུན་
བཟང་སྟོང་པ་ཀུན་ཏུ་བཟང་། །ཀུན་བཟང་ཀློང་ན་སྣང་སྟོང་ཡེ་ནས་མེད། །སྐྱེ་ཤི་
ཀུན་བཟང་བདེ་སྡུག་ཀུན་ཏུ་བཟང་། །ཀུན་བཟང་ཀློང་ན་བདེ་སྡུག་སྐྱེ་ཤི་མེད། །བདག་
གཞན་ཀུན་བཟང་རྟག་ཆད་ཀུན་ཏུ་བཟང་། །ཀུན་བཟང་ཀློང་ན་བདག་གཞན་རྟག་
- 196 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆད་མེད། །འཆིང་གྲོལ་མེད་པས་དགག་སྒྲུབ་ཡེ་ནས་བྲལ། །ཞེས་པ་ལྟར་རོ། །
གཉིས་པ་ནི། གཏིང་རྫོགས་ལས། སངས་རྒྱས་སེམས་ཅན་རྒྱུ་འབྲས་རོ་གཅིག་ཕྱིར། །
ལྟོས་པས་གཅིག་ལ་གཅིག་བྱུང་མ་ཡིན་ཏེ། །གཉིས་ཀའི་ངོ་བོ་རང་སེམས་ཆོས་སྐུར་
གཅིག །ཅེས་གསུངས་པ་ལྟར་སེམས་ཅན་རྣམས་ཀྱིས་ལམ་བསྒྲུབ་ནས་གཟོད་སངས་
རྒྱས་སུ་འབྱུང་བ་ལྟ་བུའི་རྒྱུ་འབྲས་ཅན་མ་ཡིན་པར་ད་ལྟའི་སེམས་ཅན་གྱི་རྒྱུད་གྱི་
སེམས་ཉིད་འོད་གསལ་བའི་ཡེ་ཤེས་འདི་ལས་གཞན་པའི་སངས་རྒྱས་ཞིག་མེད་ལ། །
འོན་ཀྱང་དེ་ཉིད་རང་ངོ་མ་ཤེས་པར་རིག་རྩལ་ལས་རླུང་གིས་བསྐྱོད་པ་ལས་སེམས་
ཅན་ལྟར་སྣང་བ་ཙམ་ལས། དོན་ལ་འཁོར་འདས་གཉིས་ཀ་ཆོས་དབྱིངས་བྱང་ཆུབ་
སེམས་ཀྱི་རང་བཞིན་ལས་གཞན་དུ་མེད་པས་རང་གི་སེམས་སུ་གཅིག་པར་གསུང་
པ་སྟེ། དེས་ན་འཁོར་འདས་ལ་བླང་དོར་དུ་མི་རྟོག་པར་སྲིད་ཞི་མཉམ་པ་ཉིད་ཀྱི་རང་
བཞིན་ཤེས་པར་བྱའོ། །ཞེས་གདམས་པའོ། །
གསུམ་པ་ནི། དེ་བཞིན་དུ་ཕྱི་འབྱུང་བ་ལྔའི་ངོ་བོར་སྣང་བ་སྣོད་ཀྱི་འཇིག་རྟེན་དང་
ནང་སྲིད་པ་ཕུང་པོ་ལྔའི་ངོ་བོར་སྣང་བ་བཅུད་ཀྱི་སེམས་ཅན་སྟེ། དེ་ལྟར་སྣོད་བཅུད་
གཉིས་ཀྱིས་བསྡུས་པའི་ཆོས་འདི་ཐམས་ཅད་ཆོས་ཉིད་བྱང་ཆུབ་ཀྱི་སེམས་གཅིག་གི་
རྩལ་ལས་ཤར་བ་ཡིན་པས་ཐ་དད་དུ་མེད་དེ། སྔ་མ་ལས། རང་གི་སེམས་ལས་མ་
གཏོགས་པའི་ཆོས་གཞན་ལོགས་ན་ཡེ་ནས་མེད། ཅེས་གསུངས་པ་ལྟ་བུ་ཡིན་པའི་
ཕྱིར་ན་ཇི་ལྟར་སྣང་བའི་ཕྱི་ནང་གི་དངོས་པོ་འདི་ཐམས་ཅད་དག་ཅིང་གཟུང་འཛིན་
མཚན་མའི་ཆོས་སུ་གྲུབ་པ་རྡུལ་ཙམ་མེད་པར་སྣོད་བཅུད་དག་པ་ཆེན་པོའི་རང་བཞིན་
དུ་བསྟན་པའོ། །བཞི་བ་ནི། གཞན་ཡང་གནས་ལུགས་ཡང་དག་པའི་དོན་བདེན་པ་
ལྟར་སྣང་བ་དང་། ཀུན་རྫོབ་འཁྲུལ་བའི་སྣང་བ་རྫུན་པ་ལྟར་སྣང་བའི་ཆོས་གཉིས་
ཀྱང་བློས་བཏགས་པ་ཙམ་ལས་དོན་ལ་ཆོས་ཉིད་མཉམ་པ་ཉིད་ཀྱི་ངང་ན་བདེན་ན་
བདེན་མཉམ་རྫུན་ན་རྫུན་མཉམ་གཅིག་གི་རང་བཞིན་ཡིན་ཏེ་གཉིས་ཀ་བློ་ཡི་རོལ་
- 197 -



ལེའུ་ང་གཉིས་པ།
པ་ཙམ་ཡིན་པའི་ཕྱིར་རོ། །ཚུལ་དེ་ལྟར་ཀློང་ཆེན་ལས་ཀྱང་། ཡོད་མེད་མཐའ་གཉིས་
རང་ཆོད་ཀློང་། །རང་དང་གཞན་གྱི་ཕྱོགས་འཛིན་མེད། །རྫུན་དང་བདེན་པར་གདོད་
ནས་མཉམ། །ཅི་ཕྱིར་རིག་པ་དྲི་མེད་འདི། །ངོ་བོ་ཕྱོགས་ལྷུང་གང་ཡང་མེད། །ཅེས་
གསུངས་སོ། །ལྔ་པ་ནི། གོང་དུ་བཤད་པ་དེ་ལྟར་བདེ་སྡུག་ལ་སོགས་པའི་གཉིས་
ཆོས་ཐམས་ཅད་གཉིས་མེད་མཉམ་པ་ཆེན་པོ་གཅིག་གི་རང་བཞིན་ཡིན་པའི་རྒྱུ་མཚན་
དེས་ན། བདེ་བ་ལ་འདོད་ཅིང་ཞེན་པས་དང་དུ་མ་ལེན་ལ། སྡུག་བསྔལ་ལ་མི་འདོད་
ཅིང་འདོར་འདོད་ཀྱི་བློས་མ་སྤོང་བར་མཉམ་ཉིད་སྤང་བླང་དང་བྲལ་བའི་ངང་ལ་རང་
བཞིན་དུ་གནས་པས། སྤང་བླང་དགག་བསྒྲུབ་ཀྱི་དོན་ཐམས་ཅད་ཀུན་ཀྱང་མ་བྱས་
ཡེ་ཟིན་དུ་འགྲུབ་པ་ཡིན་ལ། དེ་ལྟར་མ་ཤེས་པར་གལ་ཏེ་བདེ་སྡུག་ཐ་དད་དུ་བཟུང་
ནས་བདེ་བ་ལཾ་ཆགས་ཤིང་ཞེན་ནས། སྒོམ་བསྒྲུབ་འབད་རྩོལ་ལ་བརྟེན་ནས་བསྒྲུབ་
ཅིང་དང་དུ་ལེན་པར་བྱས་ན་སེམས་ཉིད་བདེ་བ་ཆེན་པོ་མ་བསྒྲུབས་ཡེ་ནས་ལྷུན་གྱིས་
གྲུབ་པ་དེ་གཉིས་འཛིན་རེ་དོགས་ཀྱི་བློ་དེས་བསྒྲིབས་ནས་རྟོགས་པར་མི་འགྱུར་བར་
སླར་ཡང་རྩོལ་བའི་ནད་དང་སྡུག་བསྔལ་གྱིས་གདུང་བར་གསུངས་པ་ཡིན་ནོ། །
གཏིང་རྫོགས་ལས། རང་སེམས་རྟོགས་པའི་དོན་ལས་མ་གཏོགས་པ། །བདེ་ཞིང་
སྐྱིད་པའི་སངས་རྒྱས་ལོགས་ན་མེད། །དེ་ཕྱིར་རྒྱུ་ལ་མི་རྟོག་འབྲས་བུ་མེད། །མེད་
ལ་རྩོལ་བ་རྒྱ་མཚོའི་ཆུ་བོར་ནས། །སྨིག་རྒྱུ་རི་དྭགས་ཆུར་མཐོང་བསྙེགས་པ་བཞིན། །
བསྒོམ་མེད་དོན་ཉིད་བོར་ནས་སུས་བསྒོམ་པ། །བྱང་ཆུབ་མེད་པར་རང་གི་སྡུག་བསྔལ་
བསྣོན། །ཅེས་གསུངས་པ་ལྟར་སེམས་ཉིད་ཇི་བཞིན་དུ་རྟོགས་པའི་ངང་ལ་དགག་
སྒྲུབ་དང་རེ་དོགས་ཅི་ཡང་མི་བྱེད་པར་མ་བཅོས་རང་བབ་ཉིད་དུ་གནས་པར་བྱའོ། །
བཞི་པ་ཡེ་ཤེས་ཀྱི་ཁྱད་པར་ལ་གཉིས་ཏེ། རང་བྱུང་རྟོག་མེད་ཀྱི་ཡེ་ཤེས་ལས་དང་
བག་ཆགས་ཀྱིས་མི་གོས་པ་དང་། རྐྱེན་བྱུང་ཚོགས་དྲུག་གི་རྟོག་པ་ལས་དང་བག་
ཆགས་ཀྱི་བསོགས་བྱེད་དུ་བསྟན་པའོ། །དང་པོ་ནི། དེ་ལྟར་འཁོར་འདས་དང་བདེ་
- 198 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྡུག་ལ་སོགས་པའི་སྣང་བ་ཐམས་ཅད་སེམས་ཉིད་གཅིག་གི་རོལ་བར་བསྟན་པ་ཡིན་
ན༑ སེམས་ཉིད་རང་བྱུང་གི་ཡེ་ཤེས་དགག་སྒྲུབ་སྤང་བླང་ལས་འདས་པའི་རང་བཞིན་
དེ་གང་ཡིན་ཞེ་ན། འདི་ལྟར་ཆོས་ཐམས་ཅད་ཀྱི་ཆོས་ཉིད་རིག་པ་རང་བྱུང་གི་ཡེ་ཤེས་
ནི་སྨྲ་བསམ་བརྗོད་པ་ཐམས་ཅད་དང་བྲལ་བས་རང་བཞིན་འཕོ་འགྱུར་མེད་པ་འདུས་
མ་བྱས་པའི་བདག་ཉིད་ཡིན་པས། ནམ་མཁའ་ལྟར་ཀུན་ལ་ཁྱབ་ཅིང་ལས་ཉོན་གཟུང་
འཛིན་གྱི་སྒྲིབ་གཡོག་མེད་པས་གསལ་འགྲིབ་ཀྱི་ཁྱད་པར་མེད་པར་རྟག་ཏུ་རང་བཞིན་ .
གྱིས་འོད་གསལ་བ་ཡིན་ཞིང་། དེ་ལ་རྣམ་པར་རྟོག་པ་ངང་གིས་མེད་པས་འཁོར་
འདས་ཀྱི་སྐྱོན་ཡོན་གང་གིས་ཀྱང་གོས་པ་མེད་པ་དེ་ནི་རྒྱུ་རྐྱེན་ཐམས་ཅད་དང་བྲལ་
བས་རང་བྱུང་གི་ཡེ་ཤེས་སམ་ཆོས་ཉིད་ཡེ་ཇི་བཞིན་པའི་གནས་ལུགས། ཡེ་ནས་
འཁྲུལ་མ་མྱོང་བའི་སངས་རྒྱས་རྒྱལ་བ་འོད་མི་འགྱུར་བའམ་ཆོས་སྐུ་ཀུན་བྱེད་རྒྱལ་
པོ་དངོས་ཡིན་ཏེ། མན་ངག་སྙིང་གི་དགོངས་པ་ལས། རང་གི་ཤེས་རིག་གི་ངོ་བོ་སྟོང་
སང་ངེ་བ་འདི་དངོས་པོ་དང་མཚན་མ་ཅིའི་ངོ་བོར་ཡང་མ་གྲུབ་པར་སྟོང་སང་ངེ་འདུག་
པ་འདི་ཀ་ཆོས་ཉིད་ཀུན་ཏུ་བཟང་མོ་ཡིན་ནོ། །རང་གི་རིག་པ་འདི་སྟོང་བདོ་ཙ་ན་
སྟོང་པ་ཕྱང་ཆད་དུ་མ་སོང་བར་རང་གི་ཤེས་པ་སངས་ངེ་སལ་ལེ་བ་འདི་རིག་པ་ཀུན་
ཏུ་བཟང་པོ་ཡིན་ནོ། །རང་གི་རིག་པའི་ངོ་བོ་སྟོང་པ་དང་། རང་གི་ཤེས་པ་ཝལ་ལེ་
བོ་དབྱེར་མི་ཕྱེད་པར་འདུག་པ་འདི་སངས་རྒྱས་ཆོས་ཀྱི་སྐུ་ཡིན་ནོ། །
ཞེས་གསུངས་པ་ལྟར་ལ། དེ་ལྟ་བུའི་རིག་པ་རང་བྱུང་གི་ཡེ་ཤེས་དེ་ལ་རང་བབ་གཉུག་
མའི་བསམ་གཏན་ཆུ་དང་རླན་ནམ་མེ་དང་ཚ་བ་ལྟར་ཡེ་ནས་འབྲལ་མེད་དུ་གནས་
པ་ལས། ཐུན་མོངས་སེམས་འཛིན་གྱི་ཞི་གནས་ལ་ལྟོས་པ་མེད་ཅིང་རྣམ་པར་རྟོག་
པའི་གཡོ་བ་དང་ཡང་བྲལ་བ་ཡིན་པས་ཁམས་གསུམ་དུ་སྐྱེ་བའི་བག་ཆགས་མི་སོགས་
པས་ན། དཀར་ནག་དགེ་སྡིག་གི་ལས་ཀྱིས་ཀྱང་གོས་པར་ག་ལ་འགྱུར་ཏེ་མི་འགྱུར་
བར་གསུངས་པའོ། །གཉིས་པ་ནི། དེ་ལྟ་བུའི་རིག་པ་བྱང་ཆུབ་ཀྱི་སེམས་རྒྱ་མཚོ་ཆེན་
- 199 -



ལེའུ་ང་གཉིས་པ།
པོ་ལྟར་གཡོ་འགུལ་དང་བྲལ་བ་ལས། རྒྱ་མཚོ་ལས་རླབས་ལྟར་རྩལ་ལས་ཤར་བའི་
ཡེ་ཤེས་ཕྱི་ཚོགས་དྲུག་གི་ཤེས་པ་ཡུལ་ལ་ལྟོས་པ་ཅན་རྣམས་དང་། དེ་ལས་ཀྱང་
ཁྱད་པར་ཡིད་ཤེས་རྟོག་བཅས་ཀྱི་སྒོ་ནས་དགེ་སྡིག་རྒྱུ་འབྲས་ཀྱི་འདོར་ལེན་དང་རྣམ་
རྟོག་དང་ཡེ་ཤེས་ཀྱི་བཟང་ངན་འབྱེད་པ་དང་ཏིང་ངེ་འཛིན་བསྒོམ་པ་ལ་སོགས་པ་
ཕྱི་ནང་གི་ཡུལ་རྣམས་ལ་རྟོག་ཅིང་དཔྱོད་པའི་ཤེས་པ་རྣམས་ནི། ངོ་ཤེས་ཤིང་ལམ་
དུ་སློང་ན་ཡེ་ཤེས་ཡིན་ཀྱང་རང་ངོ་མ་ཤེས་ཤིང་ལམ་དུ་མ་སློང་ན་རྣམ་པར་རྟོག་པའི་
རང་བཞིན་ཅན་དེ་ལ། ངོ་བོའི་ཆ་ནས་རང་བྱུང་གི་ཡེ་ཤེས་ལས་མ་འདས་པ་ཡིན་
པས་རྩལ་ཤར་རོལ་བའི་ཡེ་ཤེས་ཞེས་གསུངས་ན་ཡང་། ངོ་མ་ཤེས་པས་རྣམ་པར་
རྟོག་པ་རང་ག་མས་དགེ་མི་དགེ་མི་གཡོ་བའི་ལས་སྣ་ཚོགས་བསགས་ནས། ཁམས་
གསུམ་དུ་སྐྱེ་བའི་བག་ཆགས་སྣ་ཚོགས་པ་ཀུན་གཞིའི་ཁམས་ལ་བགོས་པས་སླར་
ཡང་རྟོག་པའི་རྒྱུན་རིགས་འདྲ་བར་མ་ཆད་དུ་སྐྱེ་ཞིང་མཆེད་པའི་རང་བཞིན་ཅན་ཏེ།
ལ་ཟློ་ལས། བྱང་ཆུབ་སེམས་ནི་བློ་ཡིས་བསམ་པ་མིན། །བསམ་ཞིང་བརྟགས་པའི་
ཆོས་ནི་རིག་བྱེད་ཡེ་ཤེས་ཡིན། །རང་བྱུང་ཡེ་ཤེས་རང་ཤར་དེ་ལ་མེད་པས་ན། །བློ་
ཡིས་བསམ་ཞིང་བརྟགས་པའི་ཆོས་ལ་རེ་མ་འཇོག །ཅེས་གསུངས་པ་ལྟར་རོ། །དེ་
ལྟ་བུའི་རྩལ་ལས་ཤར་བའི་ཡེ་ཤེས་དེ་ཉིད་ལ་བག་ཆགས་ཀྱིས་དབང་སྒྱུར་བ་ཡིན་
པའི་རྒྱུ་མཚན་དེ་བས་ན། རྣམ་པར་རྟོག་པའི་སྐྱེན་ཁར་གནས་པའི་ཡེ་ཤེས་དེ་ལ་
རང་བྱུང་གི་ཡེ་ཤེས་དངོས་ཡིན་པར་བཟུང་ནས་བསྒོམ་པར་མི་བྱ་སྟེ། རྣམ་པར་རྟོག་
པའི་རང་བཞིན་ཅན་གྱི་ཡེ་ཤེས་དེ་མ་ཡེངས་བར་རྩེ་གཅིག་པའི་ངང་ལ་བསྒོམ་པར་
བྱས་པས། རང་བྱུང་གི་ཡེ་ཤེས་ཡེ་ནས་མི་རྟོག་མཉམ་པ་ཉིད་ཀྱི་རང་བཞིན་དུ་གནས་
པའི་དོན་དང་བྲལ་བར་འགྱུར་ལ། རྣམ་རྟོག་འགྱུར་དྲན་ལ་རྩིས་གདབ་བྱེད་ཅིང་
ཏིང་འཛིན་རྩོལ་བའི་ནད་ཀྱིས་ཟིན་པར་འགྱུར་བ་ཡིན་པས་ན། རྩ་བ་རང་བྱུང་གི་
ཡེ་ཤེས་ཉིད་ངོས་ཟིན་པར་བྱ་བ་ཉིད་གལ་ཆེ་བར་གསུངས་སོ། །ལྔ་པ་ཐམས་ཅད་
- 200 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བྱུང་གི་ཡེ་ཤེས་སུ་བསྟན་པ་ལ་ལྔ་སྟེ། ཐམས་ཅད་བྱང་ཆུབ་ཀྱི་སེམས་སུ་བསྟན་
པ༑ སྣང་སྲིད་སྣ་ཚོགས་སུ་སྣང་བ་གནས་ལུགས་གཅིག་གི་རོལ་བར་བསྟན་པ། འཁོར་
འདས་ཆོས་ཉིད་དུ་གཅིག་པ་སངས་རྒྱས་ཀྱི་དགོངས་པར་བསྟན་པ། སེམས་ཉིད་རང་
བྱུང་གི་ཡེ་ཤེས་ཀུན་གྱི་སྔ་རོལ་ནས་ལྷུན་གྱིས་གྲུབ་པ་རྒྱལ་བས་བསྟོད་ཚུལ་བསྟན་
པ༑ ཆོས་ཀྱི་སྒོ་མོ་བརྒྱད་ཁྲི་བཞི་སྟོང་རྩ་བ་བྱང་ཆུབ་ཀྱི་སེམས་སུ་འདུས་པར་བསྟན་
པའོ། །དང་པོ་ནི། །ཀྱེ་སེམས་དཔའ་ཆེན་པོ། །འདི་ལྟར་རྒྱལ་བ་སྐུ་གསུམ་པོ་ཐམས་
ཅད་ཀྱི་སྟོན་པར་གྱུར་པ་ཆོས་སྐུ་ཀུན་བྱེད་རྒྱལ་པོ་ཞེས་ཡོངས་སུ་གྲགས་པ་ང་ནི། །
གཞན་དུ་ཡོད་པ་མ་ཡིན་པར་སེམས་ཅན་རྣམས་ཀྱི་རིག་པ་བྱང་ཆུབ་ཀྱི་སེམས་འདི་
ཉིད་ཀྱི་རང་བཞིན་ཀུན་ཁྱབ་འཕོ་འགྱུར་དང་བྲལ་བ་འདི་ཉིད་ཡིན་ལ། དེ་ལྟ་བུའི་
རིག་པ་བྱང་ཆུབ་ཀྱི་སེམས་དེ་ལ་ངོ་བོ་དང་རྩལ་དང་རོལ་བ་ཞེས་རྣམ་པའི་ཆ་ནས་
གོང་དུ་བཤད་པ་དེ་ལྟར་དབྱེ་བ་ཕྱེ་ནའང་། དོན་ལ་རླབས་ཐམས་ཅད་རྒྱ་མཚོ་ལས་
མ་འདས་པ་ལྟར་དུ་སྙིང་པོ་བྱང་ཆུབ་སེམས་ཀྱི་རྩལ་ལས་ཤར་བའི་རོལ་བ་སྣང་སྲིད་
འཁོར་འདས་ཀྱིས་བསྡུ་པའི་ཆོས་ཐམས་ཅད་བྱང་ཆུབ་སེམས་ཀྱི་རང་བཞིན་ཁོ་ན་
ཡིན་ལ་སྙིང་པོ་བྱང་ཆུབ་ཀྱི་སེམས་ལས་གཞན་དུ་གྱུར་པ་དེ་ནི་ཆོས་ཐམས་ཅད་ཀྱི་
ནང་ན་གཅིག་ཀྱང་མེད་པ་དེ་ན་ཆོས་ཐམས་ཅད་བྱང་ཆུབ་སེམས་ཀྱི་རང་བཞིན་དུ་
ཤེས་པར་བྱ་སྟེ། །
དེ་ཉིད་ལས། ཆོས་རྣམས་ཀུན་གྱི་ཐག་ནི་བྱང་ཆུབ་སེམས་སུ་བཅད། །མ་བལྟས་མ་
བསྒོམས་བསམ་པ་མེད་པས་ཐག་བཅད་ན། །དེ་ལ་རང་བྱུང་ཡེ་ཤེས་ཤར་བས་ཐག་
དེར་བཅད། །ཅེས་གསུངས་པ་ལྟར་ཆོས་ཐམས་ཅད་ལ་སྤང་བླང་དང་དགག་བསྒྲུབ་
མེད་པར་རང་བྱུང་ཡེ་ཤེས་གཅིག་གི་རང་བཞིན་དུ་ལ་བཟླ་བར་བྱའོ། །གཉིས་པ་ནི།
དེ་ལྟར་ཆོས་ཐམས་ཅད་བྱང་ཆུབ་ཀྱི་སེམས་གཅིག་གི་རྩལ་ལས་སྤྲུལ་པའི་རོལ་པ་
ཡིན་པའི་ཕྱིར་ན། སྣང་སྲིད་ཀྱི་བསྡུས་པའི་ཆོས་ནི་སྣ་ཚོགས་སུ་སྣང་བ་ཐམས་ཅད་
- 201 -



ལེའུ་ང་གཉིས་པ།
ཆོས་སྐུ་ཀུན་བྱེད་རྒྱལ་པོའི་ཐུགས་ཀྱི་ཀློང་ནས་གང་འདུལ་སྤྲུལ་པའི་རོལ་བར་ཤར་
བ་ཡིན་ཏེ། འདི་ལྟར་སྣང་སྲིད་སྣ་ཚོགས་སུ་སྤྲུལ་པ་ཅིར་ཡང་སྣང་བ་ཡི་ཚུལ་ནི། ཕྱི་
རོལ་སྣོད་ཀྱིས་བསྡུས་པ་བེམ་པོའི་རྣམ་པ་དང་། ནང་སེམས་ཅན་གྱི་གཟུགས་མི་འདྲ་
བ་སྣ་ཚོགས་སུ་སྣང་བ་དང་། དེ་བཞིན་དུ་དབྱིབས་གྲུ་བཞི་དང་ཟླ་གམ་སོགས་དང་
ཁ་དོག་སྔོ་སེར་དཀར་དམར་སོགས་དང་། གཞན་ཡང་ཆེ་ཆུང་དང་བཟང་ངན་ལ་
སོགས་པ་ཇི་ལྟར་སྣང་བ་དེ་ལ་དད་ཅིང་མོས་པ་རེ་ཡོད་ལ། དད་པ་དེ་ཡིས་ཏེ་དེ་ཡི་
དབང་གིས་གདུལ་བྱ་རང་རང་གི་ཁམས་དབང་མོས་པ་དང་འཐད་པའི་ཆོས་སྟོན་པར་
བྱེད་པ་སྟེ། དེ་ཡང་དད་པའི་སྟོབས་དང་ལྡན་ན་བྱ་དང་རི་དྭགས་ལ་སོགས་པ་སེམས་
ཅན་དུ་གཏོགས་པ་དང་། སེམས་མེད་ཤིང་དང་ཆུ་ཀླུང་ནམ་མཁའ་སོགས་ལས་ཀྱང་
ཆོས་ཀྱི་སྒྲ་འབྱུང་བར་གསུངས་པ་དང་། སྔར་བཤད་པ་ལྟར་འབྱུང་བ་ལ་སོགས་པས་
མི་རྟོག་མཉམ་པ་ཉིད་ཀྱི་དོན་བརྡའི་སྒོ་ནས་སྟོན་པར་གསུངས་པ་དེས་ན་སྣ་ཚོགས་
སྣང་བའི་ཆོས་ཕྱི་ནང་སྣོད་བཅུད་ཀྱི་དངོས་པོ་དེ་ཐམས་ཅད་ནི་རང་བྱུང་ཡེ་ཤེས་ཆེན་
པོའི་ཐུགས་རྗེ་ཡི་རྩལ་ལས་སྤྲུལ་པར་བཤད་པ་ཡིན་ལ། དེ་ལྟར་སྤྲུལ་པའི་རྣམ་
པར་རོལ་པ་སྣ་ཚོགས་སུ་སྣང་བ་དེ་ཡང་སྣང་བའི་དུས་ཉིད་ནས་རང་གི་རང་བཞིན་
ཆོས་ཉིད་བྱང་ཆུབ་སེམས་ཀྱི་ངང་ལ་ཡེ་ནས་གནས་པ་ལས་སྐད་ཅིག་ཀྱང་གཡོས་པ་
མེད་པར་ཆོས་ཉིད་གཅིག་གི་རང་བཞིན་ཡིན་པར་གསུངས་སོ། །དེ་ལྟར་སྣང་སྲིད་
ཐམས་ཅད་སྤྲུལ་པའི་རང་བཞིན་ཡིན་པར་གསུངས་པ་བཞིན་དུ་སྐུ་གསུམ་ཡེ་ནས་
འདུ་འབྲལ་མེད་པའི་ཕྱིར་ན་ཆོས་སྐུ་དང་ལོངས་སྐུའི་རང་བཞིན་ཀྱང་ཡིན་ཏེ། ཀློང་
ཆེན་ལས། འགྲོ་བ་རིགས་དྲུག་སྐྱེ་གནས་བཞི། །སྤྲུལ་པའི་སངས་རྒྱས་ཡིན་པས་ན། །
བྱང་ཆུབ་སེམས་ལ་དགག་ཏུ་མེད། །ས་ཆུ་མེ་རླུང་འབྱུང་བ་བཞིན། །འགྲོ་དོན་མཛད་
ཕྱིར་བཅོམ་ལྡན་འདས། །མངོན་དུ་ཕྱུང་བ་ལོངས་སྤྱོད་རྫོགས། །བྱང་ཆུབ་སེམས་ལ་
དགག་ཏུ་མེད། །ནམ་མཁའི་ཀློང་ན་མཚན་མི་གནས། །དམིགས་སུ་མེད་པས་ཆོས་
202 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་སྐུ། །བྱང་ཆུབ་སེམས་ཀྱི་རང་བཞིན་ཡིན། །ཅེས་གསུངས་པ་ལྟར་རོ། །
གསུམ་པ་ནི། འདི་ལྟར་དུས་གསུམ་དུ་གཤེགས་ཤིང་བྱོན་པའི་སངས་རྒྱས་རྣམས་
ཀྱི་རང་བཞིན་ཡང་ཆོས་ཉིད་འདུས་མ་བྱས་པ་ཀུན་བྱེད་བྱང་ཆུབ་སེམས་དེའི་རང་
བཞིན་ཡིན་ཞིང་དེ་ལ་འདུ་འབྲལ་མེད་པར་གནས་པས་ན། ཆོས་ཉིད་དེའི་ངང་ལས་
ཡེ་གདོད་མ་ཉིད་ནས་གཡོས་པ་མེད་པས་བྱང་ཆུབ་ཀྱི་སེམས་འདི་ནི་དུས་གསུམ་གྱི་
རྒྱལ་བ་རྣམས་ཀྱི་ཆོས་ཉིད་ཀྱང་ཡིན་ཏེ། ཆོས་ཉིད་རང་བྱུང་གི་ཡེ་ཤེས་འདི་ལས་
གཞན་ན་ནི་སངས་རྒྱས་ཞེས་བྱ་བ་ཞིག་གུད་ན་མེད་དོ། །དེ་བཞིན་དུ་སངས་རྒྱས་
རྣམས་ལས་གཞན་ན་ནི་སེམས་ཅན་ཞེས་བྱ་བ་གུད་ན་མེད་དེ། འདི་ལྟར་སེམས་ཅན་
རྣམས་ཀྱི་རྒྱུད་ཀྱི་སེམས་ཉིད་རྣམ་པར་མི་རྟོག་པའི་ཡེ་ཤེས་དེ་ནི་སངས་རྒྱས་རྣམས་
ཀྱི་དགོངས་པ་མཐར་ཐུགས་པ་ཡིན་པའི་ཕྱིར་རོ་ཞེས་སོ། །
བཞི་པ་ནི། འཁོར་འདས་ཀུན་གྱི་རང་བཞིན་ཆོས་ཉིད་བྱང་ཆུབ་སེམས་ཡིན་པའི་རྒྱུ་
མཚན་དེས་ན་འཁོར་འདས་ཀུན་གྱི་སྤྱི་གཞི་གདོད་མའི་གཞི་དབྱིངས་ཆེན་པོ་འོད་གསལ་
བྱང་ཆུབ་ཀྱི་སེམས་དེ་ནི། འཁོར་འདས་ཀུན་གྱི་སྔོན་རོལ་ན་ཡེ་གདོད་མ་ཉིད་ནས་
ལྷུན་གྲུབ་འགྱུར་བ་མེད་པའི་རང་བཞིན་དུ་གནས་པ་ཡིན་ལ། བྱང་ཆུབ་ཀྱི་སེམས་
དེ་ཉིད་ཀྱི་ཀློང་ནས་རྩལ་འགག་པ་མེད་པའི་རོལ་བ་མ་བྱུང་གི་བར་དུ་ནི་སངས་རྒྱས་
དང་ནི་སེམས་ཅན་ཞེས་བྱ་བ་གཉིས་ཀ་མེད་དེ། གཞི་ཐོག་མའི་འོད་གསལ་ཆེན་པོ་
དེ་ལས་གདངས་འགག་པ་མེད་པའི་རྩལ་གཞི་སྣང་གི་རོལ་པར་ཤར་བ་ཉིད། ངོ་ཤེས་
པ་དང་མ་ཤེས་པའི་དབང་གིས་འཁོར་འདས་གཉིས་སུ་སྣང་བ་ལས་འཁོར་འདས་
ཞེས་བྱ་བ་གཞན་ན་མེད་པའི་ཕྱིར་རོ། །རྒྱུ་མཚན་དེ་བས་ན་དུས་གསུམ་གྱི་སངས་
རྒྱས་མ་ལུས་པ་ཀུན་བས་ཀྱང་སེམས་ཉིད་རང་བྱུང་གི་ཡེ་ཤེས་འདི་ལ་རྒྱལ་བ་རྣམས་
ཀྱིས་བསྟོད་ཅིང་བསྔགས་པར་མཛད་པ་ཡིན་ཏེ། གཏིང་རྫོགས་ལས། སེམས་ཅན་
མ་གྲུབ་སངས་རྒྱས་མེད་པའི་གོང་། །ངོ་བོ་ཉིད་ཀྱི་སྐུ་ལ་རང་བྱུང་སེམས། །དེ་ཉིད་
- 203 -



ལེའུ་ང་གཉིས་པ།
ཡེ་ནས་གནས་ལུགས་ཡིན་པའི་ཕྱིར། །དེ་རྟོགས་ཆོས་སྐུ་མྱ་ངན་འདས་པའི་ཆོས། །
ཀུན་ཏུ་བཟང་པོ་རང་བྱུང་ཡེ་ཤེས་ཐུགས། །ཞེས་དང་། ཀློང་ཆེན་ལས། རང་བྱུང་ཡེ་
ཤེས་རྒྱལ་བའི་མེས། །ཁམས་གསུམ་སེམས་ཅན་ཀུན་གྱི་ཡབ། །དུས་གསུམ་རྒྱལ་
བ་རྣམས་ཀྱི་ཡུམ། །རྣལ་འབྱོར་ལམ་མཆོག་འབྱུང་བའི་གཏེར། །ཐེག་ཆེན་ས་ལམ་
བགྲོད་པའི་གཞི། །འཆིང་བའི་ཞགས་པ་གཅོད་པའི་མཚོན། །ཉོན་མོངས་ཕྲེང་ཐག་
གཅོད་པའི་གྲི །འཇིགས་ཚོགས་དགྲ་ལ་འབྲོས་པའི་མཁར། །སོ་མཚམས་བདུད་
བཞི་བསྲུང་བའི་མི། །འགྲོ་དྲུག་གྲོང་ཁྱེར་འཇོམས་པའི་དམག །གསང་བའི་དགྲ་
གསུམ་གསོད་པའི་གྲི །རང་སེམས་བྱ་བྲལ་ཀུན་བཟང་དེ། །ཀུན་གྱི་སྤྱི་མེས་འཕོ་འགྱུར་
མེད། །ཁམས་གསུམ་སེམས་ཅན་དེ་ལས་བསྐྱེད། །སྐྱེ་མེད་ཀུན་ཏུ་བཟང་མོའི་
དབྱིངས། །དུས་གསུམ་སངས་རྒྱས་དེ་ལས་བྱུང་། །ཞེས་པ་ལ་སོགས་པས་བསྔགས་
པ་ལྟར་རོ། །
ལྔ་པ་ནི། །དེ་ལྟ་བུའི་འཁོར་འདས་ཀུན་གྱི་སྤྱི་དཔལ་ཆེན་པོ་སེམས་ཉིད་རང་བྱུང་གི་
ཡེ་ཤེས་དེ་ནི་རྒྱུ་རྐྱེན་གང་གིས་ཀྱང་མི་འགྱུར་ཏེ་སེམས་ཉིད་རང་གི་ངོ་བོ་རང་བྱུང་
འདུས་མ་བྱས་པ་ཡིན་པའི་འགྱུར་བ་ཡེ་ནས་མེད་པའི་ཕྱིར་རོ། །དེས་ན་སེམས་ཀྱི་
ཆོས་ཉིད་རིག་པ་རང་བྱུང་གི་ཡེ་ཤེས་དེ་ལམ་སྦྱང་བགྲོད་ལ་སོགས་པས་བཅོས་ཤིང་
བསྒྱུར་བས་གཡོས་པ་རྡུལ་ཙམ་མེད་པར་ཆོས་ཉིད་ནམ་མཁའ་ལྟ་བུའི་ངོ་བོར་གནས་
པ་ཡིན་པས་བསྒྱུར་བཀོད་དང་དབྱེ་བ་ལ་སོགས་པ་མེད་པའི་སེམས་ཉིད་གཅིག་པོ་
དེ་ལ་སྣང་ཚུལ་གྱི་དབྱེ་བ་གདུལ་བྱའི་ཁམས་དབང་དང་འཚམས་པར་བསྟན་པའི་
ཐེག་པ་རིམ་པ་དགུ་དང་། ཆོས་ཀྱི་སྒོ་མོ་བརྒྱད་ཁྲི་བཞི་སྟོང་སོ་སོར་འབྱེད་ཅིང་
གསུངས་བར་མཛད་པའི་རྒྱལ་བ་སྐུ་གསུམ་གྱི་སྟོན་པས། གདུལ་བྱ་རྣམས་ལ་ཐེག་
རིམ་དང་ཆོས་སྒོ་དེ་དག་གི་ལམ་རིམ་རྒྱུ་འབྲས་སྤང་བླང་ཅན་དུ་སོ་སོར་བསྟན་པ་དེས།
རྩོལ་མེད་ཨ་ཏིའི་དགོངས་པ་སེམས་ཉིད་རང་བྱུང་གི་ཡེ་ཤེས་ཆོས་སྐུ་ཐིག་ལེ་ཉག་
- 204 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཅིག་གི་དོན་ནི་མི་རྟོགས་ཏེ་སྤང་བླང་བྱ་རྩོལ་བྲལ་བའི་ཡེ་ཤེས་དེ་རྒྱུ་འབྲས་རྩོལ་
བསྒྲུབ་ཅན་གྱི་སྤྱོད་ཡུལ་མིན་པའི་ཕྱིར་རོ། །དེ་ལྟར་ཉག་གཅིག་ཐིག་ལེ་ཆེན་པོ་རྩོལ་
མེད་ཡེ་སངས་རྒྱས་པའི་དོན་དེ་མ་རྟོགས་པས་ཆོས་སྒོ་ཐམས་ཅད་ཀུན་གྱི་དོན་ཀྱང་
རྟོགས་པར་མི་འགྱུར་བ་དེས་ན། ཆོས་སྒོ་དང་ཐེག་པའི་རྣམ་གྲངས་དེ་དག་ཐམས་
ཅད་རྩ་བ་བྱང་ཆུབ་ཀྱི་སེམས་གཅིག་གི་དོན་དུ་འདུས་པའི་ཕྱིར་བྱང་ཆུབ་ཀྱི་སེམས་
དེ་རབ་ཏུ་རྟོགས་པར་བྱའོ་ཞེས་གསུངས་སོ། །
ལ་ཟློ་ལས། ཕྱོགས་བཞི་མཚམས་བརྒྱད་ཆུ་བྲན་ཐམས་ཅད་བྱུང་བ་ཡང་། །རྒྱ་མཚོ་
ཉིད་ལས་བྱུང་ཞིང་རྒྱ་མཚོ་ཉིད་དུ་འདུ་བ་ལྟར། །བརྒྱད་ཁྲི་བཞི་སྟོང་ཆོས་རྣམས་ཐམས་
ཅད་བྱུང་བ་ཡང་། །ཆོས་ཉིད་དབྱིངས་ལས་བྱུང་ཞིང་ཆོས་ཉིད་དབྱིངས་སུ་གཅིག །
རྒྱ་མཚོའི་འཇིང་ལ་གཡོ་འགུལ་ཡེ་ནས་མེད་པ་བཞིན། །སྐྱེ་མེད་དོན་ལ་དུས་གསུམ་
འཕོ་དང་འགྱུར་བ་མེད། །རྔ་དང་རླབས་ལ་འགག་པ་མེད་པ་བཞིན། །སྐྱོན་དང་ཡོན་
ཏན་མི་འགག་ཅིར་ཡང་འཆར་བར་ངེས། །ཤར་ཡང་སྐྱེ་མེད་དབྱིངས་ལས་མ་འདས་
དགོངས་མཛོད་ལ། །མ་རྟོགས་སེམས་ཅན་གཞན་ལ་ལེགས་པར་ལུང་སྟོན་ཅིག །
ཅེས་གསུངས་པ་ལྟར་ཆོས་ཀྱི་རྣམ་གྲངས་ཐམས་ཅད་ཀྱི་འཕྲོ་གཞི་བྱང་ཆུབ་ཀྱི་སེམས་
འདི་ཡིན་པས་ཀྱང་ཆོས་རྣམས་ཀུན་གྱི་རྩ་བར་གསུངས་སོ། །ལེའུའི་མཚན་ནི། བྱང་
ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་ཀུན་བྱེད་བྱང་ཆུབ་སེམས་ཀྱི་
ཀློང་ལས་མ་གཡོས་པོས་སངས་རྒྱས་གཞན་དུ་བཙལ་བའི་འདོད་པ་མེད་པར་བསྟན་
པའི་ལེའུ་སྟེ་ང་གཉིས་པའི་འགྲེལ་བའོ།། །།
དོན་གསུམ་པ་ཆོས་ཉིད་དེ་བཞིན་ཉིད་ལས་མ་གཡོས་པའི་རང་བཞིན་གཞི་གདོད་
ནས་དག་པའི་ལེའུ་ང་གསུམ་པ་ལ་གཉིས་ཏེ། བསྟན་པ་དང་བཤད་པའོ། །དང་པོ་ནི།
དེ་ལྟར་སེམས་ཉིད་རང་བྱུང་གི་ཡེ་ཤེས་དེ་ཉིད་གདོད་ནས་ཡེ་སངས་རྒྱས་པའི་ངོ་བོར་
ལྷུན་གྱིས་གྲུབ་པ་ཡིན་པས། བསྒྲུབ་འདོད་དང་བྱ་རྩོལ་ལ་མི་ལྟོས་པར་བསྟན་པའི་
-205-



ལེའུ་ང་གསུམ་པ།
རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས། ཆོས་ཐམས་ཅད་བྱང་ཆུབ་
སེམས་ཀྱི་ཀློང་ལས་ཡེ་ནས་གཡོས་པ་མེད་པས་གྲུབ་གསལ་འཕོ་འགྱུར་དང་བྲལ་
བའི་ཕྱིར་བྱ་བྲལ་ལྷུན་རྫོགས་ཆེན་པོའི་དགོངས་པ་འདི་གསུངས་སོ། །གཉིས་པ་
རྒྱས་པར་བཤད་པ་ལ་གསུམ་སྟེ། སེམས་ཉིད་རང་བྱུང་གི་ཡེ་ཤེས་དེ་བཞིན་གཤེགས་
པའི་ཐུགས་ཀྱི་གསང་བ་དམ་པ་སྤྱིར་བསྟན། དེའི་རང་བཞིན་གཉིས་མེད་བཅོས་
བསླད་དང་བྲལ་བས་རྒྱས་པར་བཤད། ཐམས་ཅད་སེམས་ཉིད་དུ་དག་པས་འཁོར་
འདས་བཟང་ངན་མེད་པས་དོན་བསྡུ་བའོ། །དང་པོ་ལ་གཉིས་ཏེ། ཆོས་ཐམས་ཅད་
བྱང་ཆུབ་སེམས་ལས་གཡོས་པ་མེད་པ་ཉིད་བསྟན་པ་དང་། དེ་ཉིད་རྒྱལ་བའི་རང་
བཞིན་ཡིན་པས་ཡིད་ཆེས་གསང་བར་བསྟན་པའོ། །དང་པོ་ནི། ཀྱེ་སེམས་དཔའ་
ཆེན་པོ། ད་སྔོན་འཁོར་འདས་ཀྱི་ཆོས་ཐམས་ཅད་བྱང་ཆུབ་སེམས་ཀྱི་རང་བཞིན་དུ་
མ་རྟོགས་པར་བཟང་ངན་དང་བླང་དོར་ལ་སོགས་པ་ཐ་དད་དུ་བཟུང་བས་ཁམས་
གསུམ་གྱི་སེམས་ཅན་ཐམས་ཅད་འདི་ལྟར་འཁྲུལ་སྣང་སྣ་ཚོགས་ལ་སྤྱོད་པ་ཡིན་
པས། ང་ནི་འདི་ལྟར་སྣང་ཞིང་སྲིད་པའི་ཆོས་ཐམས་ཅད་ཀུན་བྱེད་བྱང་ཆུབ་སེམས་
ཀྱི་རང་བཞིན་དུ་གཉིས་མེད་མཉམ་པ་ཉིད་དུ་རྟོགས་པར་མཛོད་ལ། ཁམས་གསུམ་
གྱི་སེམས་ཅན་རྣམས་ལ་ཡང་དེ་བཞིན་དུ་ལུང་སྟོན་པར་གྱིས་ཤིག དེ་ཡང་ཚུལ་ཇི་
ལྟར་རྟོགས་པར་བྱ་ཞེ་ན། སྙིང་པོ་བྱང་ཆུབ་སེམས་ཀྱི་རང་བཞིན་ཀུན་བྱེད་རྒྱལ་པོ་
ང་ཉིད་ཇི་བཞིན་ཏུ་རྟོགས་པར་གྱིས་དང་འཁོར་འདས་ཀྱི་ཆོས་ཀུན་གྱི་རང་བཞིན་
ཡང་རྟོགས་པར་འགྱུར་རོ་ཞེས་གསུངས་ཏེ། དེ་ཅིའི་ཕྱིར་ན་ཆོས་ཐམས་ཅད་བྱང་
ཆུབ་སེམས་ཀྱི་ངང་ལས་གཡོས་པ་རྡུལ་ཙམ་མེད་པར་དེའི་རང་བཞིན་དུ་ཡེ་ནས་
གནས་པའི་ཕྱིར་ཏེ། དེ་ཡང་འདི་ལྟར་ཀུན་བྱེད་རྒྱལ་པོ་སྐུ་གསུམ་གྱི་ཡང་སྟོན་པར་
གྱུར་པ་དེ་ཉིད་ནི་གཞན་ན་མེད་པར་རང་གི་རིག་པ་བྱང་ཆུབ་ཀྱི་སེམས་འདི་ཉིད་ཡིན་
ལ་བྱང་ཆུབ་ཀྱི་སེམས་འདི་ནི་ཡེ་ནས་ཡེ་སྟོང་འདུས་མ་བྱས་པ་སྤྲོས་བྲལ་ཆོས་ཀྱི་
• 206 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དབྱིངས་ཀྱི་རང་བཞིན་ཡིན་པ་ལས་གཞན་དུ་གཡོས་པ་མེད་པ་དེ་བཞིན་དུ། ཆོས་
ཐམས་ཅད་ཀྱང་བྱང་ཆུབ་སེམས་ཀྱི་ཀློང་ལས་གཡོས་པ་རྡུལ་ཙམ་མེད་ཅིང་ཡེ་སྟོང་
སྤྲོས་པ་དང་བྲལ་བ་ཉིད་དུ་གནས་པ་ཡིན་ནོ། །ཞེས་སོ། །གཉིས་པ་ལ་དྲུག་སྟེ། ངོ་
བོ་རྒྱུ་འབྲས་ལས་འདས་པ་གསང་བ་སྐྱེ་མེད་བསམ་ཡུལ་ལས་འདས་པས་གསང་བ།
མ་འགགས་ཀུན་གསལ་དུ་གནས་པས་གསང་བ། མ་བྱས་ཆོས་ཉིད་དུ་གྲོལ་བས་
གསང་བ། འབྱུང་ལྔ་ཡེ་ཤེས་སུ་སྣང་བས་གསང་བ། དུག་གསུམ་སྐུ་གསུམ་དུ་གནས་
པས་གསང་བའོ། །དང་པོ་ནི། དེ་ལྟར་ཆོས་ཐམས་ཅད་བྱང་ཆུབ་སེམས་ཀྱི་ངང་ལས་
སྐད་ཅིག་ཀྱང་གཡོས་པ་མེད་པར་དེའི་རང་བཞིན་ཡིན་ཞིང་། བྱང་ཆུབ་ཀྱི་སེམས་
རིག་པ་རང་བྱུང་གི་ཡེ་ཤེས་དེ་ནི་རང་བྱུང་ཡིན་པས་རྒྱུ་ལས་སྐྱེ་བ་མེད་པ་དང་ཡེ་སྟོང་
ཡིན་པས་རྐྱེན་གྱིས་འཇིགས་པ་མེད་པ་སྟེ་ཆོས་ཉིད་འདུས་མ་བྱས་པའི་རང་བཞིན་
ཡིན་པའི་ཕྱིར་ན། དེ་ཉིད་རྒྱུ་དང་འབྲས་བུ་ཡི་ཆོས་ཀུན་ལས་ཤིན་ཏུ་འདས་ཤིང་ཁྱད་
པར་དུ་འཕགས་པས་འདུས་བྱས་རྒྱུ་འབྲས་ཀྱི་མཚན་ཉིད་ཅན་ཀུན་ལས་རྒྱལ་བའི་
སྙིང་པོ་སྤང་བླང་རྩོལ་སྒྲུབ་ཀུན་དང་བྲལ་བ་ཡིན་ཀྱང་། དེ་ཉིད་རྒྱུ་དང་འབྲས་བུའི་
ཐེག་པ་ཅན་རྣམས་ལ་བསྟན་ན་ཁོང་དུ་མི་ཆུད་པར་སྒྲོ་སྐུར་སྣ་ཚོགས་བྱེད་ཅིང་སློང་
བར་འགྱུར་བས་ན་དེ་དག་ལ་མི་སྨྲ་བར་ཤིན་ཏུ་གསང་བར་གསུངས་སོ། །
གཉིས་པ་ནི། དེ་བཞིན་དུ་རིག་པ་རང་བྱུང་གི་ཡེ་ཤེས་ཀ་དག་སྤྲོས་པ་དང་བྲལ་བའི་
རང་བཞིན་ཅན་དེ་ཉིད་ཡེ་ནས་མ་སྐྱེས་པས་ན་སྐྱེ་འགག་གཞོམ་གཞིག་དང་བྲལ་བ་
སྟོང་ཆེན་དེ་བཞིན་ཉིད་རྡོ་རྗེ་ཡི་ཆོས་བདུན་དང་ལྡན་པའི་རང་བཞིན་ཡིན་པས་སྐྱེ་མེད་
ཆོས་ཀྱི་དབྱིངས་ཀྱི་ངང་ན་རྒྱུ་འབྲས་སྐྱེ་འགག་ཅན་གྱི་ཆོས་ཀུན་ལས་རྒྱལ་བར་བཞུགས་
པ་ཡིན་ཕྱིར་དགེ་སྡིག་གི་ཕན་གནོད་དང་བྲལ་བ་ཡིན་ཀྱང་། དགེ་སྡིག་རྒྱུ་འབྲས་ལ་
ཞེན་པའི་རིགས་ཅན་རྣམས་ལ་མི་སྨྲ་བར་ཤིན་ཏུ་གསང་བར་བྱ་སྟེ་དེ་དག་གིས་རྟོགས་
པར་མི་ནུས་པས་སོ། །
- 207 -



ལེའུ་ང་གསུམ་པ།
གསུམ་པ་ནི། དེ་ལྟར་གདོད་ནས་ཡེ་སྟོང་ཆེན་པོ་སྐྱེ་མེད་བསམ་ཡུལ་ལས་འདས་པ་
ཡིན་ཡང་། འོན་ཏེ་སྟོང་པ་ཕྱང་ཆད་པ་ལྟ་བུ་ཡང་མ་ཡིན་པར་སེམས་ཉིད་སྐྱེ་བ་མེད་
པ་ལས་གདངས་མ་འགགས་པའི་སྣང་ཆ་འོད་གསལ་རིག་པའི་ཉི་མ་འཆར་ནུབ་དང་
བྲལ་བ་དེ་ཉིད། ཆོས་ཉིད་ཡེ་སྟོང་ཆེན་པོ། ནམ་མཁའི་དཀྱིལ་ལྟ་བུའི་དབྱིངས་ན་
གློ་བུར་གཟུང་འཛིན་གྱི་སྤྲིན་གྱིས་བསྒྲིབ་པ་མེད་པས་རྒྱལ་བར་བཞུགས་པ་ཡིན་ན་
ཡང་། རྒྱུ་འབྲས་བླང་དོར་གྱི་ཐེག་པ་ཅན་རྣམས་ལ་བསྟན་ན་རྒྱུ་འབྲས་རྩོལ་བསྒྲུབ་
ལས་འདིས་པའི་ཆོས་དེ་འདྲ་མི་སྲིད་ཅེས་སྐུར་པ་འདེབས་ཤིང་ཆོས་སྤོང་གི་ལས་
བསགས་པར་བྱ་བ་ཡིན་པས་ན་དེ་དག་ལ་མི་སྨྲ་བར་ཤིན་ཏུ་གསང་ཞིང་སྦ་བར་བྱའོ་
ཞེས་པ་སྟེ། ས་བཅད་སྔ་མ་གཉིས་ཀ་དག་སྐྱེ་མེད་ཀྱི་ཆ་དང་། འདིར་ལྷུན་གྲུབ་འགག་
མེད་ཀྱི་ཆ་ནས་བསྟན་པའོ། །བཞི་པ་ནི། དེ་བཞིན་དུ་བྱང་ཆུབ་ཀྱི་སེམས་དེའི་རྩལ་
ལས་རང་སྣང་བའི་སྣང་སྲིད་སྣོད་བཅུད་ཀྱིས་བསྡུས་པའི་ཆོས་ཐམས་ཅད་ཀྱང་། ཇི་
ལྟར་སྣང་ཙམ་པ་དེ་ལས་གཞན་དུ་རྒྱུ་རྐྱེན་གང་གིས་ཀྱང་མ་བཅོས་མ་བསྒྱུར་བཞིན་
དུ་ཆོས་ཉིད་བྱང་ཆུབ་སེམས་ཀྱི་ཀློང་ན་མ་དག་མཚན་མའི་ཆོས་ལས་ཡེ་ནས་གྲོལ་
ཞིང་རྒྱལ་བའི་རང་བཞིན་དུ་བཞུགས་པ་ཡིན་ཀྱང་རྒྱུ་འབྲས་ཀྱི་ཐེག་པ་ཅན་ལ་རླུང་
ཕྱོགས་ཙམ་ཡང་མི་སྨྲ་བར་ཤིན་ཏུ་གསང་དགོས་པར་གསུངས་སོ། །དེ་ལྟར་སེམས་
ཉིད་རང་བྱུང་གི་ཡེ་ཤེས་དེ་ཉིད་སྤྲོས་པའི་མཚན་མ་ཀུན་ལས་རྒྱལ་བ་ཡིན་པའི་ཕྱིར་
ན། གདོད་ནས་ཡེ་སངས་རྒྱས་པ་རྒྱལ་བའི་སྐུ་ཡི་ངོ་བོ་སྐྱེ་ཤི་འཕོ་འགྱུར་དང་བྲལ་བ་
ཡིན་པར་གསུངས་ཏེ། ཀློང་ཆེན་ལས། སྐྱེ་འགག་མེད་པའི་རེག་པ་སྟེ། །ཆོ་འཕྲུལ་
ཅིར་ཡར་མ་ངེས་པས། །རང་བྱུང་ཡེ་ཤེས་མཐའ་ལས་རྒྱལ། །རྒྱལ་བའི་སྐུ་སྟེ་སྐྱེ་ཤི་
མེད། །འཁོར་བའི་གཡུལ་ངོ་ཀུན་ལས་རྒྱལ། །རྒྱལ་བའི་སྐུ་སྟེ་མཐོ་དམན་མེད། །
འཁོར་འདས་སྐྱོན་ཡོན་ཀུན་ལས་རྒྱལ། །རྒྱལ་བའི་སྐུ་སྟེ་མཉམ་པ་ཉིད། །ཅེས་
གསུངས་སོ། །ལྔ་པ་ནི། དངོས་པོའི་ཆོས་ཐམས་ཅད་ཀྱི་གོ་འབྱེད་པའི་རང་བཞིན་
• 208



བ
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འབྱུང་བ་ནམ་མཁའ་དང་ཡང་ཞིང་གཡོ་བའི་མཚན་ཉིད་ཅན་རླུང་དང་། དེ་བཞིན་དུ་
རླན་ཞིང་སྡུད་པ་ཆུ་དང་། སྲ་ཞིང་བརྟན་པ་ས་དང་། དྲོ་ཞིང་སྨིན་པར་བྱེད་པ་མེ་ཡི་
རང་བཞིན་དུ་སྣང་བའི་འབྱུང་བ་ལྔ་ཡང་མ་དག་མཚན་མའི་ཆོས་སུ་གྲུབ་པ་ཅི་ཡང་
མེད་པར་། སྙིང་པོ་བྱང་ཆུབ་སེམས་ཀྱི་ངོ་བོར་ཤིན་ཏུ་སྟེ་བྱང་ཆུབ་ཀྱི་སེམས་མ་ཡིན་
པར་ཅུང་ཟད་ཙམ་ཡང་མེད་པར་རྒྱལ་བའི་སྙིང་པོ་རང་བྱུང་ཡེ་ཤེས་ཀྱི་བདག་ཉིད་དུ་
སངས་རྒྱས་པ་ཡིན་ཀྱང་། དམན་པའི་བློ་ཅན་རྒྱུ་འབྲས་ཀྱི་ཐེག་པ་ཅན་རྣམས་ལ་མི་
སྨྲ་བར་ཤིན་ཏུ་གསང་བར་གདམས་པའོ། །དྲུག་པ་ནི། ཁམས་གསུམ་དུ་སྣང་བ་
འདི་དག་ཐམས་ཅད་ཀྱང་ཡེ་ནས་སྐུ་གསུམ་གྱི་ངོ་བོར་གནས་པ་ཡིན་ཏེ། འདི་ལྟར་
གཟུགས་མེད་ཀྱི་ཁམས་སྟོང་བ་ཆོས་ཀྱི་སྐུ་དང་། གཟུགས་ཁམས་གསལ་བ་ལོངས་
སྐུ་དང་། འདོད་ཁམས་ཐུགས་རྗེ་སྤྲུལ་པའི་སྐུར་གནས་པ་དང་། དེ་བཞིན་དུ་འདིར་
རྩ་བ་ན་དུས་གསུམ་ཞེས་གསུངས་ཀྱང་། ས་བཅད་ཀྱི་ཚིག་གིས་དུག་གསུམ་སྐུ་གསུམ་
དུ་གནས་པ་ཞེས་གསུངས་པས་དུག་གསུམ་ཡིན་པར་མངོན་ལ། དེ་ལྟར་ན་གཏི་མུག་
ཆོས་ཀྱི་སྐུ་དང་། འདོད་ཆགས་ལོངས་སྤྱོད་རྫོགས་སྐུ་དང་། ཞེ་སྡང་སྤྲུལ་པའི་སྐུ་སྟེ།
དུག་གསུམ་པོ་དེ་ཉིད་ཡེ་ནས་སྐུ་གསུམ་གྱི་རང་བཞིན་ཡིན་ཏེ།
སྤྱི་གཅོད་སེམས་ཏིག་གི་ལེའུ་ལས། འཁོར་བ་ཀུན་རྒྱལ་བྱང་སེམས་མཆོག །དུག་
གསུམ་གནས་ཚོལ་སྐུ་གསུམ་ཏིག །དུག་ལྔ་མ་བསྒྲིབས་མྱ་ངན་འདས། །ཡེ་ཤེས་ལྔ་
རུ་གསལ་བའི་ཏིག །ཅེས་གསུངས་པ་ལྟར་ཁམས་གསུམ་དང་དུག་གསུམ་དུ་སྣང་
བ་ཐམས་ཅད་རིག་པ་སྐུ་གསུམ་གྱི་ཀློང་ནས་ཐུགས་རྗེ་ཡེ་ཤེས་ཀྱི་ཆོ་འཕྲུལ་དུ་སྐུ་
གསུམ་གྱི་རོལ་བར་ཤར་བ་ཡིན་པས་རྒྱལ་བའི་རང་བཞིན་དུ་གནས་པ་ཡིན་མོད།
དེ་ཉིད་རྒྱུ་འབྲས་ཀྱི་ཐེག་པ་ཅན་རྣམས་ལ་མི་སྨྲ་བར་ཤིན་ཏུ་གསང་བར་མ་བྱས་ན།
ཆོས་ཐམས་ཅད་ཡེ་ནས་སངས་རྒྱས་པ་ཡིན་པས་རྒྱུ་འབྲས་རྩོལ་སྒྲུབ་ལས་འདས་པར་
སྟོན་པ་ཨ་ཏི་རྫོགས་པ་ཆེན་པོའི་དགོངས་དོན་ཁོང་དུ་མི་ཆུད་པར་ལོག་པར་བལྟ་ཞིང་
- 209 •



ལེའུ་ང་གསུམ་པ།
སྐུར་པ་འདེབས་ཤིང་དེས་དབང་གིས་ངན་སོང་གི་གནས་སུ་ལྟུང་བར་འགྱུར་བས་ན་
གསང་བར་གདམས་པ་སྟེ། ནམ་མཁའི་མཐའ་དང་མཉམ་པ་ལས། གང་ཞིག་གསང་
བའི་གསུང་མཆོག་ལ། །གང་ཞིག་སྤོང་ཞིང་སྐུར་བཏབ་པ། །རྒྱལ་བའི་གསུང་མཆོག་
སྤང་བ་ཡིས། །ཐར་པའི་སེམས་དང་གཏན་དུ་བྲལ། །ཞེས་དང་། གཏིང་རྫོགས་ལས།
དེ་དོན་རྫོགས་ཆེན་སྙིང་པོའི་དོན་བཤད་དུ། །ཉན་ཐོས་རང་རྒྱལ་བྱང་ཆུབ་སེམས་
དཔའ་སྐྲག །རྒྱུད་ལུང་རྣལ་འབྱོར་སྒྲོ་སྐུར་འདེབས་ཤིང་འཕྱ། །ཚུལ་འཆོས་སྡེ་བ་ཞེ་
སྡང་དབང་གིས་ཕྲག་དོག་བྱེད། །ངེས་དོན་འདི་ལ་འགལ་སེམས་སྡིག་ཅན་རྣམས། །
དམྱལ་བར་ངེས་འགྲོ་གཏན་དུ་སྙིང་རེ་རྗེ། །ཞེས་པ་ལ་སོགས་པ་ངེས་དོན་ཟབ་མོའི་
ཆོས་ལ་སྒྲོ་སྐུར་བཏབ་པའི་ཉེས་དམིགས་དཔག་ཏུ་མེད་པ་མདོ་རྒྱུད་ཀུན་ནས་གསུངས་
པ་བཞིན་ནོ། །
གཉིས་པ་དེའི་རང་བཞིན་གཉིས་མེད་བཅོས་བསླད་དང་བྲལ་བ་རྒྱས་པར་བཤད་པ་
ལ་གཉིས་ཏེ། རང་གསལ་གདོད་ནས་དག་པའི་སེམས་ཉིད་ཇི་བཞིན་པ་ལས་གཡོས་
པ་མེད་པའི་ངོ་བོ་སྤྱིར་བསྟན། བྱེ་བྲག་ཏུ་བཤད་པའོ། །དང་པོ་ནི། དེ་ལྟར་ཕྱི་ནང་
སྣོད་བཅུད་ཀྱིས་བསྡུས་པའི་ཆོས་ཐམས་ཅད་རྒྱལ་བའི་སྙིང་པོ་ཆོས་ཉིད་སྤྲོས་པ་དང་
བྲལ་བའི་རང་བཞིན་དུ་བཞུགས་པ་དེ་ཡང་། རྒྱུ་འབྲས་རྩོལ་སྒྲུབ་ཀྱིས་གསར་དུ་བྱས་
པ་མིན་པར་སྙིང་པོ་བྱང་ཆུབ་སེམས་ཀྱི་རང་བཞིན་ཀུན་བྱེད་ཉིད་ཀྱི་དབྱིངས་ལ་ཡུལ་
མ་དག་མཚན་མའི་ཆོས་སྔར་ཡོད་ཞིག་མཁའ་ལ་འཇའ་ཚོན་ལྟར་མ་ཡལ་ཞིང་། ཡུལ་
ཅན་རྣམ་རྟོག་གི་གཡོ་བ་ཞིག་མ་ཞི་བཞིན་དུ་ཆོས་ཐམས་ཅད་རང་བཞིན་གྱིས་སྤྲོས་
པ་ཀུན་དང་བྲལ་བའི་བྱང་ཆུབ་སེམས་ཀྱི་ངོ་བོར་གནས་པ་ལ་བཅོས་བསྒྱུར་བླང་དོར་
ལ་བརྟེན་ནས་ད་གཟོད་གཟུང་འཛིན་གྱི་སྤྲོས་པ་ཞིག་ཞི་བར་བྱ་བ་ཡང་མེད་དོ། །ཆོས་
ཀྱི་དབྱིངས་ཀྱི་རང་བཞིན་སྤྲོས་པ་གང་ཡང་མེད་ཅིང་རྟོག་པ་དང་བྲལ་བའི་ཞི་བ་དེ་
ཡང་༑ རྒྱུ་རྐྱེན་རྩོལ་སྒྲུབ་ཀྱི་སྒོ་ནས་སྤྲོས་པ་སྔར་ཡོད་ཞིག་མ་ཡལ་ཞིང་མ་ཞི་བཞིན་
-210 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུ་རང་བཞིན་གྱིས་སྤྲོས་པ་མེད་པ་དེ་ལྟར་དུ་ཡེ་ནས་གནས་པ་དང་། སེམས་ཉིད་རང་
བྱུང་གི་ཡེ་ཤེས་ཀྱི་རང་གདངས་འགག་པ་མེད་པ་འོད་གསལ་ཡེ་ཤེས་ཀྱི་སྣང་བ་མ་
བསྒྲིབ་པར་གསལ་བ་དེ་ཡང་། ཡེ་ནས་དེ་ལྟར་དུ་གནས་པ་ཡིན་གྱི་བྱ་བྱེད་རྩོལ་བ་
ལ་བརྟེན་ནས་སྒྲིབ་བྱེད་ཀྱི་དྲི་མ་ཞིག་བསལ་ནས་གཟོད་མངོན་དུ་གསལ་བ་མ་ཡིན་
ཏེ༑ རང་བྱུང་ཡེ་ཤེས་དེ་ལ་སྒྲིབ་པའི་དྲི་མ་ཞིག་སྟོང་ཆེན་ཆོས་ཀྱི་དབྱིངས་ཀྱི་མཁའ་
ལ་མ་ཡལ་ཞིང་། རང་སར་མ་ཞི་བཞིན་དུ་ཞི་བར་བྱ་བ་ཡི་སྒྲིབ་པ་ཞིག་ཡེ་ནས་མེད་
པའི་ཕྱིར་རོ། ། ་
སྣང་སྲིད་སྣོད་བཅུད་ཀྱི་དངོས་པོ་འདི་ལྟར་སྣང་བ་ཐམས་ཅད་ཀྱང་ཆོས་ཉིད་སྐྱེ་བ་
མེད་པ་སྤྲོས་བྲལ་དེ་བཞིན་ཉིད་ཀྱི་རང་བཞིན་ཡིན་ཏེ། ཀུན་བྱེད་བྱང་ཆུབ་སེམས་
ཀྱི་ཀློང་ན་ཆོས་ཉིད་མཉམ་པ་ཉིད་དུ་གནས་པ་དེ་ཡང་སྣོད་བཅུད་ཀྱི་དངོས་པོ་སྔར་
ཡོད་ཞིག་དབྱིངས་ལ་མ་ཡལ་ཞིང་གཉེན་པོས་མ་ཞི་བར། གཟོད་ནས་རང་བཞིན་
གྱིས་གྲུབ་པ་མེད་པས་ད་གདོད་ཞི་བར་བྱ་བ་ཅི་ཡང་མེད་པར་གནས་པ་སྟེ། མདོར་
ན་སྣང་སྲིད་འཁོར་འདས་ཀྱི་ཆོས་རྣམས་ཐམས་ཅད་དབྱིངས་སུ་མ་ཡལ་ཞིང་རང་
གི་རང་བཞིན་གྱིས་ངང་གཉེན་པོ་གཞན་ལ་བརྟེན་ནས་མ་ཞི་བར་གདོད་ནས་གཟུང་
འཛིན་མཚན་མའི་སྤྲོས་པ་ཞིག་ཡོད་མ་མྱོང་བས། འདི་ལྟར་སྣང་བ་ཐམས་ཅད་འོད་
གསལ་ཡེ་ཤེས་ཆེན་པོའི་རང་བཞིན་རྒྱལ་བའི་སྙིང་པོ་ཉིད་དུ་གནས་པ་མངོན་དུ་གསལ་
བ་ཡིན་ཏེ་དེ་ལས་གཞན་དུ་གྲུབ་པ་གང་ཡང་མེད་པ་དེས་ན་གདོད་ནས་བྱང་ཆུབ་
སེམས་ཀྱི་ངོ་བོ་ལས་སྐད་ཅིག་ཀྱང་གཡོས་པ་མེད་པར་ཤེས་པར་བྱའོ། །
གཉིས་པ་བྱེ་བྲག་དུ་བཤད་པ་ལ་གསུམ་སྟེ། རྒྱུ་འབྲས་སྒྲོ་སྐུར་ལས་འདས་པ། མ་
བཙལ་ལྷུན་གྲུབ་ཆེན་པོ་གྲུབ་བསལ་སྤྲོས་པ་ལས་འདས་པས་ཚིག་ཙམ་དུ་བཏགས་
པ་མཐའ་བྲལ་མཉམ་པའི་སེམས་ཉིད་དག་པ་སྒྲོ་སྐུར་འཛིན་པའི་ཡུལ་ལས་འདས་
པས་ཇི་བཞིན་མ་བཅོས་རྣལ་བཞག་བསྟན་པ། གནས་ལུགས་སྨྲ་བསམ་བརྗོད་པ་
• 211 -



ལེའུ་ང་གསུམ་པ།
ལས་འདས་པས་མཐོང་ཐོས་རྙེད་པའི་ཡུལ་ལས་འདས་པའོ། །དང་པོ་རྒྱུ་འབྲས་སྒྲུབ་
པ་ལས་འདས་པའི་དོན་ལ་གསུམ་སྟེ། རྩོལ་སྒྲུབ་ཀྱི་ཆོས་དྲང་དོན་དུ་བསྟན་པ། འདོད་
མེད་རྣལ་བཞག་ཆེན་པོའི་རང་བཞིན་འགྲུབ་པ། གྲུབ་པའི་ཚིག་ཀྱང་དོན་ལ་མེད་
པས་ཐ་སྙད་དུ་བསྟན་པའོ། །དང་པོ་ནི། དེ་ལྟར་ཆོས་ཐམས་ཅད་ཆོས་ཉིད་བྱང་ཆུབ་
སེམས་ཀྱི་ངོ་བོར་ཡེ་ནས་སངས་རྒྱས་པས་རྒྱལ་བའི་རང་བཞིན་དུ་གནས་པའི་རྒྱུ་
མཚན་དེས་ན། ཀུན་བྱེད་བྱང་ཆུབ་སེམས་ཀྱི་ངང་ལས་སྐད་ཅིག་ཀྱང་གཡོས་པ་མེད་
པའི་རང་བཞིན་གྱི་ཆོས་འདི་རྣམས་ལ། དག་དང་མ་དག་པ་སྣ་ཚོགས་སུ་བཟུང་ནས་
རྒྱུ་འབྲས་བླང་དོར་ལ་བརྟེན་ཏེ་སངས་རྒྱས་ཀྱི་གོ་འཕང་གདོད་སྒྲུབ་པར་བྱེད་པ་ཡི་
རྩོལ་བཅས་ཀྱི་ཐེག་པ་འོག་མ་པ་དེ་ནི་སྟོན་པ་ཀུན་བྱེད་ང་ཡི་དགོངས་དོན། ཆོས་
ཐམས་ཅད་རྩོལ་མེད་ཡེ་སངས་རྒྱས་པའི་གནས་ལུགས་ཐད་དྲང་དུ་སྟོན་པར་བྱེད་པའི་
ངེས་དོན་བླ་ན་མེད་པའི་ལུང་མིན་པར། འབྲས་བུ་ལ་རེ་འདོད་དང་རྩོལ་སྒྲུབ་ཅན་
གྱི་གདུལ་བྱ་རྣམས་ལ་བསྟན་པའི་དྲང་བའི་ལུང་ཙམ་ཡིན་ནོ་ཞེས་པའོ། །གཉིས་པ་
ནི༑ འོ་ན་ཀུན་བྱེད་ཉིད་ཀྱི་ངེས་པ་དོན་གྱི་ལུང་དེ་ཇི་ལྟ་བུ་ཡིན་ཞེ་ན། ཀུན་བྱེད་ང་
ཡི་ལུང་ནི་རྒྱུ་ལ་རྩོལ་སྒྲུབ་བྱེད་པ་ལ་བརྟེན་ནས་འབྲས་བུ་ཐོབ་པར་འདོད་པ་མེད་
པར་དགག་སྒྲུབ་སྤང་བླང་དང་བྲལ་བར་མ་བཅོས་རང་བབ་ལ་བཞག་པས། ཆོས་
ཀུན་ཡེ་ནས་སངས་རྒྱས་སུ་གྲུབ་ཟིན་པ་ཡིན་པར་སྟོན་པ་སྟེ། འཁོར་བའི་ཆོས་རྣམས་
མི་འདོད་ཅིང་སྤོང་བར་བྱེད་པ་དང་། མྱ་ངན་ལས་འདས་པའི་ཆོས་རྣམས་འདོད་ཅིང་
དང་དུ་ལེན་པ་མེད་པར་ཆོས་ཐམས་ཅད་མ་བཅོས་མཉམ་པ་ཉིད་ཀྱི་རང་བཞིན་དུ་
འགྲུབ་པར་གསུངས་པའོ། །གསུམ་པ་ནི། འོན་ཀྱང་ཆོས་ཐམས་ཅད་ཡེ་ནས་སངས་
རྒྱས་པའི་རང་བཞིན་དུ་གྲུབ་ཅེས་པ་དེ་ཡང་སྤྲོས་པ་ཐམས་ཅད་ཉེ་བར་ཞི་བའི་དོན་
མཚོན་པའི་ཚིག་ཏུ་ཐ་སྙད་བརྗོད་པ་ཙམ་ལས། དོན་ལ་གྲུབ་བྱ་གྲུབ་བྱེད་གང་ཡང་
མེད་པས་གྲུབ་ཅེས་བྱ་བ་དེ་ཡང་ཀུན་བྱེད་ང་ཡིས་དོན་ལ་སྨྲས་པ་མེད་པས་ན། དེ་
- 212 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལྟར་སྨྲ་བ་དེ་ནི་རྒྱུ་ལ་བརྟེན་ནས་འབྲས་བུ་གྲུབ་པར་འདོད་པའི་ཐེག་པ་འོག་མ་པ་
རྣམས་ཀྱི་ཚིག་ཏུ་ཤེས་པར་བྱ་སྟེ། ལ་ཟློ་ལསཾ། ཆོས་སྐུ་ཐིག་ལེ་སེམས་ལས་འདས་
པ་ཡིན། །རེ་ཞིག་ཙམ་ཏུ་མཚོན་པར་གསུངས་པ་ལ། །བསྒྲུབ་པར་བྱ་བའི་དངོས་པོ་
ཡེ་ནས་མེད། །ཀུན་གྱི་གཞི་ཡིན་གྲུབ་པ་རྡུལ་ཙམ་མེད། །མིང་དུ་བཏགས་པ་ཙམ་
ཀྱང་ནོར་བ་ལ། །ཞེ་འདོད་དམིགས་པ་བཅུག་ན་ཤིན་ཏུ་ནོར། །ཞེས་གསུངས་པ་
ལྟར་མིང་གི་ཐ་སྙད་ཙམ་ལ་ཡང་མི་གནས་པར་སྨྲ་བསམ་བརྗོད་པ་ཐམས་ཅད་དང་
བྲལ་བར་བསྟན་པའོ། །གཉིས་པ་མཐའ་བྲལ་མཉམ་པའི་སེམས་ཉིད་དག་པ་ལ་
བཞི་སྟེ། མཉམ་ཉིད་ཀྱི་དགོངས་པ་རྟོགས་པས་མཐར་འཛིན་གྱི་སྒྲོ་སྐུར་འཇིག་པ།
དགོངས་པ་དེ་ལས་ལྷག་པ་དུས་གསུམ་སངས་རྒྱས་ཀྱིས་མ་གསུངས་པ། ཆོས་སོ་
ཅོག་གསུངས་ཚད་མཉམ་པ་ཉིད་ཀྱི་དོན་ལས་མི་འདའ་བ། མཉམ་པ་ཉིད་ཀྱི་རང་
བཞིན་བཤད་པའོ། །
དང་པོ་ནི་དེ་ལ་ཀུན་བྱེད་ཉིད་ལ་ཆོས་ཐམས་ཅད་ཆོས་ཉིད་བྱང་ཆུབ་སེམས་སུ་གྲུབ་
ཅེས་ཚིག་ཙམ་ཡང་བརྗོད་དུ་མེད་པ་དེ་རྒྱུ་མཚན་ཅིས་ཕྱིར་ན། སྙིང་པོ་བྱང་ཆུབ་ཀྱི་
སེམས་ཀུན་བྱེད་ང་ཡི་རང་བཞིན་ནི་སྤྲོས་བྲལ་བློ་ལས་འདས་པ་སྨྲ་བསམ་བརྗོད་པ་
དང་བྲལ་བ་ཡིན་པས་དེ་ཉིད་ཇི་བཞིན་དུ་རྟོགས་པའི་ཚེ་ན་ཆོས་ཐམས་ཅད་སངས་
རྒྱས་སུ་གྲུབ་པར་སྒྲོ་འདོགས་པ་དང་མ་གྲུབ་པར་སྐུར་བ་འདེབས་པ་ལ་སོགས་པའི་
ཡུལ་ལས་འདས་པར་མ་ཟད་སྒྲོ་སྐུར་སྨྲ་བའི་གྲུབ་མཐའ་ཐམས་ཅད་ཀྱི་གཉེན་པོའམ་
དགྲ་རུ་ཆེ་བ་ཡིན་ཏེ་མཐར་འཛིན་གྱི་སྤྲོས་པ་དང་གྲུབ་མཐའི་ཕྱོགས་ཞེན་ཐམས་ཅད་
ཉི་མས་མུན་པ་ལྟར་དུ་རྫོགས་པ་ཆེན་པོས་དྲུང་ནས་འབྱིན་པར་བྱེད་པའི་ཕྱིར་རོ། །
དེས་ན་རྫོགས་པ་ཆེན་པོའི་གནས་ལུགས་སེམས་ཉིད་རང་བྱུང་གི་ཡེ་ཤེས་སམ་ཀུན་
བྱེད་བྱང་ཆུབ་སེམས་ཀྱིས། ཆོས་རྣམས་ལ་ཡོད་པ་རྟག་པའི་མཐའ་དང་། མེད་པ་
ཆད་པའི་མཐའ་དང༌། ཐ་སྙད་དུ་གྲུབ་པ་དང་དོན་དམ་དུ་མ་གྲུབ་པ་དང་། དག་པ་
-213-



ལེའུ་ང་གསུམ་པ།
སངས་རྒྱས་སུ་སྒྲོ་འདོགས་པ་དང་མ་དག་པ་འཁོར་བའི་ཆོས་སུ་སྐུར་བ་བཏབ་པ་ལ་
སོགས་པའི་སྤྲོས་པའི་མཐའ་ཐམས་ཅད་ཀུན་ལ། ཅི་ཡང་མི་རྟོག་པས་ན་ཀུན་བྱེད་
བྱང་ཆུབ་ཀྱི་སེམས་ནི་རྟོག་མེད་མཉམ་པ་ཉིད་ཀྱི་རང་བཞིན་དུ་གནས་པ་ཡིན་ནོ་ཞེས་
གསུངས་པའོ། །གཉིས་པ་ནི། དེ་ལྟར་ཆོས་ཐམས་ཅད་ཀྱི་རང་བཞིན་བྱང་ཆུབ་ཀྱི་
སེམས་ཀུན་བྱེད་རྒྱལ་པོ་ཉིད་ཡིན་ཞིང་བྱང་ཆུབ་སེམས་ཀྱི་རང་བཞིན་ནི་ཡེ་ནས་མི་
རྟོག་མཉམ་པ་ཉིད་ཀྱི་རང་བཞིན་དུ་གནས་པའི་རྒྱུ་མཚན་དེས་ན། བྱ་བྱེད་རྩོལ་བ་
དང་བྲལ་བའི་ཆོས་ཉིད་མཉམ་པ་ཉིད་ཀྱི་དགོངས་པ་འདི་ལས་མ་གཏོགས་པར་དེ་
ལས་ལྷག་པའི་དགོངས་པ་ཟབ་མོ་གཞན་པ་ནི་སངས་རྒྱས་ཐམས་ཅད་ཀུན་གྱི་མེས་
པོ་སྟོན་པ་ཀུན་བྱེད་ངས་ཅི་ཡང་མ་གསུངས་སོ། །དེ་ལྟར་སྟོན་པ་ཀུན་བྱེད་ཉིད་ཀྱིས་
མ་གསུངས་པ་ཡི་དགོངས་པ་ཟབ་མོ་ཁྱད་པར་འཕགས་པ་ཞིག་ནི་སྐུ་གསུམ་གྱི་སྟོན་
པ་དང་དུས་གསུམ་གྱི་སངས་རྒྱས་ཀུན་གྱིས་ཀྱང་མི་སྟོན་ཏེ་དེ་དག་གིས་བསྟན་པ་
ཐམས་ཅད་བསྡུ་ན་ཐེག་པ་བརྒྱད་དུ་འདུ་ལ། དེ་དག་ཐམས་ཅད་རྒྱུ་འབྲས་རྩོལ་སྒྲུབ་
ཅན་གྱི་ལམ་ཁོ་ན་ཡིན་པས་མི་རྟོག་མཉམ་པ་ཉིད་ཀྱི་གོལ་སར་གྱུར་པ་ལས་མེད་པའི་
ཕྱིར་ཏེ། ཀློང་ཆེན་ལས། རིམ་པ་བརྒྱད་ཀྱི་ལྟ་སྒོམ་ཡང་། །འབད་རྩོལ་བྱས་ནས་
སངས་རྒྱས་འདོད། །སངས་རྒྱས་དགོངས་པ་མཉམ་ཉིད་ལ། །མི་རྟོག་རྟོག་པ་དགྲར་
ལངས་པས། །མཉམ་ཉིད་མཐའ་རུ་ལྟུང་བའི་ཕྱིར། །ཅེས་གསུངས་པ་ལྟར་རོ། ། །
གསུམ་པ་ནི། འོན་ཀྱང་དུས་གསུམ་གྱི་རྒྱལ་བ་རྣམས་ཀྱིས་སྤྲོས་བྲལ་རང་བྱུང་གི་ཡེ་
ཤེས་ཀྱི་ཀློང་ནས་གསུངས་དབྱིངས་བརྗོད་མེད་དུ་ཆོས་སྒོ་ཇི་སྙེད་གསུངས་པ་ཐམས་
ཅད་ཀྱི་དགོངས་པའི་མཐར་ཐུག་ནི་ཀུན་བྱེད་ང་ཡི་ངོ་བོ་གསུངས་པ་ཡིན་ནོ་ཞེས་བྱང་
ཆུབ་སེམས་ཀྱི་གནས་ལུགས་ཆོས་ཉིད་མཉམ་པ་ཉིད་ལ་གཞོལ་ཞིང་འབབ་པ་ཡིན་
ཏེ༑ དེ་ཉིད་ལས། ཐེག་པའི་ཁྱད་པར་ཇི་སྙེད་དུ། །བརྒྱད་ཁྲི་བཞི་སྟོང་གསུངས་པ་
ཡང་། །ཀློང་ཆེན་གཅིག་གི་ཡོན་ཏན་སྟེ། །གདུལ་བྱ་རྣམས་ལ་བསྟན་པར་ཟད། །
- 214 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཅེས་དང་། གཉེན་པོ་ཡེ་ཤེས་ཕྲ་རགས་ཀྱིས། །བརྒྱད་ཁྲི་བཞི་སྟོང་ཐེག་པའི་གྲངས། །
མཉམ་པའི་ཀློང་ལས་མ་གཡོས་ཏེ། །ཐ་དད་མེད་པར་དབྱིངས་སུ་གཅིག །ཞེས་
གསུངས་པ་ལྟར་ལ། དེས་ན་བརྗོད་བྱ་རྗོད་བྱེད་ཀྱི་བསྡུས་པའི་ཆོས་རྣམས་ཐམས་
ཅད་ཀྱི་ངོ་བོ་ནི་ཀུན་བྱེད་ཉིད་ཀྱི་རང་བཞིན་ལས་གཞན་དུ་མེད་པའི་ཕྱིར་ན། ཆོས་
རྣམས་ཐམས་ཅད་བྱང་ཆུབ་སེམས་ཀྱི་གནས་ལུགས་ཆོས་ཉིད་མཉམ་པ་ཉིད་ལས་
མི་འདའ་བ་ཡིན་ནོ། །བཞི་པ་ནི། དེ་ལྟར་རྒྱལ་བ་ཐམས་ཅད་ཀྱི་དགོངས་པ་ཆོས་
ཉིད་མཉམ་པ་ཉིད་ཀྱི་རང་བཞིན་དུ་བསྟན་པ་ཡིན་ན། འོ་ན་མཉམ་པ་ཉིད་ཀྱི་དགོངས་
པ་དེ་ཅི་ལྟ་བུ་ཡིན་སྙམ་ན། འདི་ལྟར་འཁོར་འདས་ཀྱི་ཆོས་ཐམས་ཅད་ལ་བཟང་ངན་
བླང་དོར་མེད་པར་ཡེ་ནས་རང་བཞིན་གྱིས་རྣམ་པར་དག་པ་ཆོས་ཉིད་མཉམ་པའི་
རྒྱལ་པོ་ཀུན་བྱེད་བྱང་ཆུབ་ཀྱི་སེམས་དེ་ནི། རང་བྱུང་ཟག་པ་མེད་པ་ཆོས་ཉིད་ཡེ་སྟོང་
ཆེན་པོའི་རང་བཞིན་ཡིན་པས། རྒྱུ་འབྲས་རྩོལ་སྒྲུབ་ཀྱིས་མི་འགྱུར་ཞིང་འབྲས་བུ་
ཐོབ་འདོད་ཀྱི་རེ་སྨོན་སོགས་ངང་གིས་མེད་པས་རང་གི་རང་བཞིན་གྱིས་ཡུལ་ལ་
ཆགས་ཤིང་ཞེན་པ་ཀུན་དང་བྲལ་བ་ཡིན་པས། དེ་ལྟར་རྟོགས་པའི་རྣལ་འབྱོར་བ་
རྣམས་རེ་དོགས་རྩོལ་སྒྲུབ་ཀུན་དང་བྲལ་བ་ཡིན་པར་གསུངས་ཏེ། རྡོ་རྗེ་འོད་འཕྲོའི་
རྒྱུད་ལས། འདི་ཡི་དོན་རྟོགས་སྐྱེས་བུ་ནི། །བཀུར་བ་མེད་ཅིང་བཟླས་བརྗོད་མེད། །
མཆོད་པ་མེད་ཅིང་བསྒོམ་པ་མེད། །བསྲུང་བ་མེད་ཅིང་རྟོག་པ་མེད། །སྤང་མེད་བླང་
མེད་བྱང་ཆུབ་སེམས། །ཆེད་དུ་བྱ་མེད་ཐམས་ཅད་རྫོགས། །འདི་ནི་རང་བྱུང་རྒྱལ་
པོ་ཡིན། །སངས་རྒྱས་ཀུན་གྱི་བདག་ཉིད་ཡིན། །འབྲས་བུ་ཀུན་གྱི་བཅུད་བསྡུས་
ཡིན། །ཅེས་གསུངས་སོ། །
གསུམ་པ་གནས་ལུགས་མཐོང་ཐོབ་མེད་པ་ལ་བརྒྱད་དེ། ད་ལྟའི་སེམས་ཉིད་བསྒོམ་
བའི་འོག་ཏུ་དེ་བས་ལྷག་པའི་ཆོས་ཉིད་མངོན་སུམ་ཐོབ་པར་འདོད་པས་མི་འགྲུབ་
པར་བསྟན་པ། བཙལ་ཞིང་བསྒྲུབ་པས་སེམས་ཀྱིས་སེམས་ཚོལ་ནས་མི་རྙེད་པར་
- 215-



ལེའུ་ང་གསུམ་པ།
བསྟན་པ་བཙལ་ན་ཕྱི་ནང་གང་ནས་ཀྱང་མི་རྙེད་པར་བསྟན་པ། ནམ་མཁའ་ལྟ་བུའི་
སེམས་ཉིད་གང་དུ་མ་གྲུབ་པས་མི་རྙེད་པའི་འཐད་པ་འགོད་པ། སེམས་ཉིད་ཇི་ལྟ་
བར་ཆོས་ཐམས་ཅད་ཀྱང་རང་བཞིན་མི་རྙེད་པས་ཅིར་སྣང་མཛིན་མེད་དུ་ལ་བཟླ་བ།
བསྐྱེད་རྫོགས་སེམས་འཛིན་གྱི་དོན་ལ་ཇི་ལྟར་བསྒོམས་ཀྱང་གཤིས་ཀྱི་གནས་ལུགས་
ཇི་ལྟར་ཡིན་པ་དེ་ཉིད་ལས་དུས་གསུམ་འཕོ་འགྱུར་མེད་པས་བསྒོམ་མཁན་ངལ་བ་
དོན་མེད་དུ་བསྟན་པ། བསྒོམ་པས་མ་དག་པ་དག་པར་བསྒྱུར་ནུས་ན་རྟོག་མེད་གཅིག་
གམ་སངས་རྒྱས་ཀྱི་ཏིང་འཛིན་ཐུན་རེས་འཁོར་བ་ཡུལ་སྟོང་བར་ཐལ་བ། ཆོས་ཐམས་
ཅད་བཅོས་བསླད་མེད་པའི་རང་བཞིན་ཆེན་པོར་དོན་བསྡུ་བའོ། །དང་པོ་ནི། འདི་
ལྟར་ཀུན་བྱེད་བྱང་ཆུབ་སེམས་ཀྱི་རང་བཞིན་ནི་སྤྲོས་མེད་ཐིག་ལེ་ཉག་གཅིག་གི་བདག་
ཉིད་ཡིན་ཕྱིར་དེ་ལ་ཕྱི་གཟུང་བའི་ཡུལ་གྱི་ཆོས་སུ་གྲུབ་པ་མེད་ལ། དེ་མེད་པས་དེ་
ལ་ལྟོས་པའི་ནང་འཛིན་པའི་སེམས་ཀྱི་གནས་སུ་གྱུར་པ་ཉིད་ཀྱང་མེད་པ་སྟེ། དེ་ལྟར་
གཟུང་འཛིན་གཉིས་ཀྱིས་བསྡུས་པའི་ཆོས་ཐམས་ཅད་ཡེ་ནས་ཡོད་མ་མྱོང་བར་གཉིས་
མེད་མཉམ་པ་ཆེན་པོ་ཆོས་སྐུ་ཐིག་ལེ་ཉག་གཅིག་ཏུ་ད་ལྟ་ཉིད་ནས་གནས་པ་དེ་ལ་
བསྒོམ་བསྒྲུབ་རྩོལ་བ་ལ་བརྟེན་ནས། དེ་ལས་ལྷག་པའི་ཆོས་ཉིད་ཀྱི་དོན་ཞིག་ཐོབ་
པ་མེད་དེ། གཏིང་རྫོགས་ལས། རང་སེམས་སྙིང་པོའི་དོན་རྟོགས་ཆོས་སྐུ་ལས། །
བསྒོམ་བྱའི་ཡེ་ཤེས་ཆོས་སྐུ་གུད་ན་མེད། །སྔ་ཕྱི་སེམས་ཀྱི་ཡེ་ཤེས་མཐའ་བྲལ་བ། །མ་
ནོར་སྒོམ་པ་པོ་ཡང་ག་ལ་ཡོད། །དེ་ལ་སྒོམ་མཁན་སེམས་ལ་དངོས་མེད་ན། །མི་
གནས་མི་རྟོག་འཇོག་པ་རྣལ་འབྱོར་མིན། །ཅེས་གསུངས་པ་ལྟར་ཡིན་པས། གལ་
ཏེ་སྒོམ་སྒྲུབ་ལ་བརྟེན་ནས་སྔར་བས་ལྷག་པའི་ཆོས་ཉིད་མངོན་སུམ་དུ་ཐོབ་པར་སུ་
ཞིག་གིས་འདོད་པ་དེ་ནི། རེ་ཞིང་འདོད་པ་དེ་ནི་ཆགས་པའི་གནས་སུ་གོལ་བ་ཡིན་
ཏེ། ལ་ཟློ་ལས། བསམ་པ་ཅི་སྐྱེས་རང་བྱུང་ཡེ་ཤེས་ལ། །དེ་ལས་ལྷག་པར་འདོད་
ན་རྩོལ་བའི་ནད། །ཅེས་གསུངས་པ་ལྟར་རེ་འདོད་དང་རྩོལ་བའི་ནད་ཀྱིས་ཟིན་པ་
- 216 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལས། གང་ཟག་དེ་ལ་མི་རྟོག་མཉམ་པའི་དགོངས་པ་ནི་སྔར་བས་ལྷག་པ་ཅི་ཡང་
གྲུབ་པ་མེད་དེ། རང་བྱུང་གི་ཡེ་ཤེས་ཡེ་ནས་བཅོས་བསྒྱུར་དང་བྲལ་བ་ཡིན་པ་དང་
བཅོས་བསྒྱུར་བླང་དོར་ཅན་གྱི་ལམ་དེ་མ་བཅོས་ལྷུན་གྱིས་གྲུབ་པའི་དོན་དང་འགལ་
བའི་ཕྱིར་རོ། །གཉིས་པ་ནི། ཆོས་ཉིད་འདུས་མ་བྱས་པ་རིག་པ་རང་བྱུང་གི་ཡེ་ཤེས་
དེ་ཉིད་ཡེ་ནས་མ་བསྒྲུབ་རང་བཞིན་དུ་གནས་པ་ཡིན་པ་ལ། གལ་ཏེ་དེ་ལས་གཞན་
དུ་བཙལ་བའི་བསམ་པས་རེ་འདོད་དང་བཅས་པའི་སྒོ་ནས་སེམས་ཉིད་རང་བྱུང་གི་
ཡེ་ཤེས་དེ་ལ་རྩོལ་ཞིང་བསྒྲུབ་པར་བྱེད་པ་ནི། རང་སེམས་གཞན་དུ་ཚོལ་བར་བྱེད་
པ་ཡིན་པས་དཔེར་ན་རང་ཉིད་གླང་པོ་ལ་ཞོན་བཞིན་དུ་གླང་པོ་གཞན་དུ་ཚོལ་བ་ལྟར་
རྙེད་དུ་མེད་དེ། དེ་ཉིད་ལས། ཆོས་ཉིད་དོན་གྱི་གནས་ལུགས་སྐྱེ་མེད་བདེ་ཆེན་ཏེ། །
ཡོངས་ལ་རྫོགས་པར་ཤེས་ནས་སྨོན་པ་སུ་ལ་འབུལ། །རྒྱ་མཚོ་ཆུ་ཡིས་ཆུ་ལ་སྨོན་པ་
མེད་པ་བཞིན། །བྱང་ཆུབ་སེམས་ཀྱིས་སེམས་ལ་སྨོན་དུ་མེད་པ་ཡིན། །སྨོན་པ་
གཞན་དུ་འབུལ་ན་རང་གི་དོན་མི་རྟོགས། །ཅེས་པ་བཞིན་ནོ། །
གསུམ་པ་ནི། དེ་ལྟར་སེམས་ཉིད་རང་བྱུང་གི་ཡེ་ཤེས་ཡེ་ནས་རང་དང་འདུ་འབྲལ་
མེད་པ་རང་ཆས་ལྷུན་གྲུབ་ཉིད་དུ་ཡོད་པ་དེ་ཉིད་གཞན་དུ་བཙལ་ཞིང་བསྒྲུབས་པ་
དེ་ཡིས་ནི། ཆོས་ཀྱི་དབྱིངས་དང་ནམ་མཁའི་ཁམས་ཐམས་ཅད་དུ་ཉུལ་ཞིང་ཁམས་
གསུམ་གྱི་གནས་དང་སྲིད་པའི་ཆོས་ཐམས་ཅད་བཤིག་ནས་དེ་དང་དེར་བཙལ་བར་
བྱས་ཀྱང་། རང་གི་སེམས་ཉིད་རང་བྱུང་གི་ཡེ་ཤེས་དེ་ཉིད་རང་བཞིན་གྱིས་སྤྲོས་པའི་
མཐའ་གང་ལའང་མི་གནས་ཤིང་ངོ་བོ་ངོས་བཟུང་དང་བྲལ་བར་ཀུན་ཁྱབ་སྐྱེ་འགག་
མེད་པར་གནས་པ་དེ་ཉིད་ཕྱི་ནང་གང་ནས་ཀྱང་མི་རྙེད་པར་གསུངས་ཏེ། ཁྱུང་ཆེན་
ལས། དཀའ་ཐུབ་སྤྱོད་པ་ཡིས་ནི་དོན་ཚོལ་བ། །གླང་པོ་ཞོན་ནས་གླང་རྗེས་གཅོད་
དང་འདྲ། །ནང་ནས་མི་བཙལ་ནང་གི་རང་བཞིན་ཉིད། །ཕྱི་ནས་མི་བཙལ་ཕྱི་ཡི་རང་
བཞིན་ཉིད། །གཉིས་གར་མི་གནས་གནས་མེད་གནས་ལ་གནས། །གནས་མཆོག་
-217 -



ལེའུ་ང་གསུམ་པ།
རྒྱལ་བའི་དཀྱིལ་འཁོར་དེ་ཉིད་ནི། །བྱང་ཆུབ་སྙིང་པོའི་ངོ་བོར་ཐམས་ཅད་གཅིག །
གོང་དུའང་མ་སོང་གར་ཡང་མི་འགྲོ་ཞིང་། །ཡུལ་ན་མི་གནས་ཕྱོགས་ན་གནས་མིན་
ཏེ༑ ༑འདི་ལྟར་བསྟན་དུ་མེད་པའི་རང་རིག་དེ། །བྱང་ཆུབ་སྙིང་པོ་ཉིད་ན་དེ་བཞིན་
ཉིད། །གང་དུའང་མ་སོང་རང་ལ་རབ་ཏུ་གནས། །ཞེས་གསུངས་སོ། །བཞི་པ་ནི།
འདི་ལྟར་རང་གི་སེམས་ཉིད་ནི་དངོས་པོ་མཚན་མའི་ཆོས་སུ་གྲུབ་པ་མེད་པ་རང་བྱུང་
འདུས་མ་བྱས་པའི་རང་བཞིན་ཡིན་པས་དབང་པོས་མངོན་སུམ་དུ་བལྟར་མེད་ཅིང་
འཁོར་འདས་ཐམས་ཅད་ལ་ཁྱབ་པས་ནམ་མཁའི་རང་བཞིན་དང་མཚུངས་པ་ཉིད་
ཡིན་ཏེ་དེ་ཡང་རང་ཉིད་ནམ་མཁའི་ཀློང་ན་གནས་བཞིན་དུ་ནམ་མཁའ་ཚོལ་བར་
འདོད་དེ་ཕྱིན་ན་གང་དུ་སོང་ཀྱང་འདི་ལས་ལྷག་པའི་ནམ་མཁའ་ཞིག་རྙེད་དུ་མེད་པ་
ལྟར། སེམས་ཉིད་དམིགས་སུ་མེད་པ་ནམ་མཁའ་ལྟ་བུའི་ཀློང་ན་རང་ཉིད་གནས་
བཞིན་དུ། དེ་བས་ལྷག་པའི་སེམས་ཉིད་རང་བྱུང་གི་ཡེ་ཤེས་ཞིག་རྙེད་པར་རེ་ནས་
ལམ་གྱི་རིམ་པ་ཇི་ལྟར་བསྒྲོད་ནས་སོང་ཀྱང་། ད་ལྟའི་སེམས་ཉིད་དམིགས་མེད་
ཁྱབ་གདལ་ཆེན་པོ་སྟོང་གསལ་འདུས་མ་བྱས་པ་འདི་ཡ་མཐའ་ལ་ཟད་ཅིང་ཐུག་པ་
མེད་པས་དེ་ལས་བསྒལ་དེ་གཞན་དུ་ཕྱིན་པ་མེད་ལ། དེ་བཞིན་དུ་ཆོས་དབྱིངས་
སྤྲོས་པ་དང་བྲལ་བ་རིག་པ་བྱང་ཆུབ་ཀྱི་སེམས་འདི་ལ་བྲི་ཞིང་ཟད་པ་དང་འཕེལ་ཞིང་
གང་བ་མེད་པས་ད་ལྟའི་སེམས་ཉིད་ནམ་མཁའ་ལྟ་བུའི་རང་བཞིན་དེ་ལས་ལྷག་
པའི་སེམས་ཞིག་མི་རིག་པའམ་མཐོང་དུ་མེད་དེ་དམིགས་པ་ཐམས་ཅད་ཉེ་བར་ཞི་
བའི་རང་བཞིན་ཡིན་པའི་ཕྱིར་རོ། ། །
ལྔ་པ་ནི། དེར་མ་ཟད་ཕྱི་ནང་སྣོད་བཅུད་ལ་སོགས་པའི་ཆོས་ཐམས་ཅད་ཀྱི་རང་
བཞིན་ཀྱང་བདག་གཞན་དང་རྟག་ཆད་བཟང་ངན་དང་འགྲོ་འོང་ལ་སོགས་པ་གང་
ཡང་མ་གྲུབ་པར་ཡེ་སྟོང་འདུས་མ་བྱས་པ་ནམ་མཁའ་ལྟ་བུའི་རང་བཞིན་ཡིན་པས།
ཆོས་རྣམས་ཀུན་ཀྱང་སེམས་ཉིད་ཀྱི་རང་བཞིན་དེ་ལྟ་བུ་དང་མཚུངས་ཤིང་འདྲ་བ་ཁོ་
- 218 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ན་སྟེ། ཆོས་ཉིད་ཇི་བཞིན་པ་ཡི་ངང་ལ་ཡེ་ནས་གནས་པ་ཡིན་པས་དེ་ལ་སངས་རྒྱས་
དང་སེམས་ཅན་སུ་ཀུན་གྱིས་ཀྱང་བཅོས་ཤིང་བསྒྱུར་བར་བྱེད་པ་རྡུལ་ཙམ་མེད་པས་
ན་ཅི་སྣང་གང་ཤར་ཐམས་ཅད་ལ་རེ་དོགས་དང་དགག་བསྒྲུབ་ཅི་ཡང་མི་བྱེད་པར་
འཛིན་མེད་རང་གྲོལ་གྱི་ཀློང་དུ་ལ་བཟླ་བར་བྱའོ། །དེ་ལྟར་སེམས་ཉིད་ནམ་མཁའ་
ལྟ་བུའི་ཀློང་དུ་ཆོས་ཐམས་ཅད་ལ་རེ་དོགས་དང་སྤང་བླང་དགག་བསྒྲུབ་དང་བཅོས་
བསྒྱུར་ཅི་ཡང་མི་བྱེད་པར་བཞག་པ་ལ་ལྟ་སྒོམ་སྤྱོད་འབྲས་ཐམས་ཅད་རྫོགས་པར་
ལ་བཟླས་པ་ཡིན་ཏེ། ལ་ཟློ་ལས། ཆོས་ཉིད་ཡུལ་ལས་འདས་པ་ལྟ་བུའི་ལ་ཟློ་ཡིན། །
དམིགས་སུ་རྡུལ་ཙམ་མེད་པས་བསྒོམ་པའི་ལ་ཟླ་ཡིན། །ལུས་ངག་རྩོལ་བ་མེད་པས་
སྤྱོད་པའི་ལ་བཟླས་ཡིན། །སངས་ལ་རྒྱ་བ་མེད་པས་འབྲས་བུ་ལ་བཟླ་ཡིན། །གཞན་
དུ་བཙལ་བ་མེད་པས་ལམ་གྱི་ལ་བཟླ་ཡིན། །བཅོས་སུ་མེད་པར་སེམས་དཔས་
དགོངས་པར་གྱིས། །ཞེས་གསུངས་སོ། །
དྲུག་པ་ནི། འོན་ཀྱང་དེ་ལྟ་བུའི་མ་བཅོས་མཉམ་པའི་དོན་ལ་འཆོས་པར་སེམས་པ་
ཡིས་ཆོས་ཉིད་རང་བྱུང་གི་ཡེ་ཤེས་དེ་ལ་རོལ་བའི་ཏིང་ངེ་འཛིན་བསྐྱེད་རྫོགས་ཀྱི་ལམ་
གང་དང་ཅི་བསྒོམ་པར་བྱས་ཀྱང་། ཆོས་ཉིད་འདུས་མ་བྱས་པ་ཡེ་ཇི་བཞིན་པ་ལ་སྦྱོང་
བསྒྱུར་ལ་སོགས་པའི་ཐབས་ཚུལ་གང་གིས་ཀྱང་ངོ་བོ་གཞན་དུ་འགྱུར་བ་མེད་པས་
རང་ཉིད་མཚན་མའི་རྟོག་པས་ཟིན་པ་ཙམ་ལས་ངལ་བ་དོན་མེད་པར་གསུངས་པ་སྟེ།
ཁྱུང་ཆེན་ལས། མེད་ལ་ཡོད་པར་བརྟགས་པའི་རྟོག་པའི་རྒྱུན། །བསྐལ་བར་བྱང་
ཆུབ་ཐོབ་དཀའ་འཁྲུལ་བའི་ལམ། །བྱས་པའི་ལམ་བཞིན་འབྲས་བུར་འགྱུར་བར་
དཀའ། །མཚན་མའི་ཡུལ་ལ་ཆགས་པས་ཡང་དག་དོན། །རྙེས་པའི་ཡུལ་མེད་ཆགས་
ཕྱིར་ཆགས་ལ་གནས། །ཞེས་པ་བཞིན་ནོ། །བདུན་པ་ནི། གལ་ཏེ་བསྐྱེད་རྫོགས་ལ་
སོགས་པའི་ཏིང་ངེ་འཛིན་བསྒོམ་པས་གནས་ལུགས་འདུས་མ་བྱས་པ་ཆོས་ཉིད་རང་
བྱུང་གི་ཡེ་ཤེས་དེ་ཉིད་གཞན་དུ་འགྱུར་ཏེ་སྔར་བས་ལྷག་པའི་སྟོབས་གཅིག་འཕེལ་
•219 -



ལེའུ་ང་གསུམ་པ།
ཞིང་ཆེ་བའི་ཡོན་ཏན་ཁྱད་པར་དུ་འགྱུར་བ་ཞིག་ཡིན་ན། གཟུགས་མེད་པའི་ཏིང་ངེ་
འཛིན་གྲུབ་པས་བསྐལ་ཆེན་བརྒྱད་ཁྲི་རེའི་ཡུན་དུ་རྟོག་མེད་རེ་རེའི་ངང་དུ་གནས་ཐུབ་
པ་ལྟ་བུའམ། ཁྱད་པར་སངས་རྒྱས་རྣམས་ཀྱིས་ཏིང་ངེ་འཛིན་ཐུན་གཅིག་གིས་ཀྱང་
འཁོར་བ་ལྷག་མ་མེད་པར་སྟོང་ཞིང་ཟད་པར་བྱེད་རིག་ནའང་དེ་ནི་མི་སྲིད་པའི་ཕྱིར་
ན་ཏིང་ངེ་འཛིན་བསྒོམས་པས་ཆོས་ཉིད་ལ་སྔར་བས་ལྷག་པར་བསྒྱུར་དུ་མེད་དོ། །
སངས་རྒྱས་རྣམས་ཀྱིས་ཏིང་ངེ་འཛིན་བསྒོམས་པས་དེ་ལས་རྒྱུད་གཞན་དུ་གྱུར་པའི་
སེམས་ཅན་རྣམས་ཀྱི་འཁོར་བའི་འཁྲུལ་སྣང་ཇི་ལྟར་ན་ཟད་པར་འགྱུར་ཏེ་ཤེས་རྒྱུད་
ཐ་དད་པས་སོ་ཞེ་ན། དེ་ལྟར་ཟད་པར་རིགས་ཏེ་སངས་རྒྱས་དང་སེམས་ཅན་རྒྱུད་ཐ་
དད་པར་འཛིན་པ་ནི་བློས་བཏགས་པ་ཙམ་ལས། དོན་ལ་འཁོར་འདས་གཉིས་པོ་
ཆོས་ཉིད་གཅིག་གི་རང་བཞིན་ཡིན་པ་དང་། སངས་རྒྱས་རྣམས་ཀྱི་ཐུགས་རྣམ་པར་
མི་རྟོག་པ་ལས་ལྷག་པའི་སྟོབས་ཆེ་བ་ཡང་མེད་པའི་ཕྱིར་རོ། །
བརྒྱད་པ་ནི། དེ་ལྟར་བསྒོམ་བསྒྲུབ་ཀྱིས་བསྒྱུར་དུ་མེད་པ་བཞིན་དུ་ཆོས་ཉིད་བྱང་
ཆུབ་ཀྱི་སེམས་དམིགས་བསམ་སྤྲོས་པ་དང་བྲལ་བའི་དོན་ཇི་བཞིན་དུ་མ་རྟོགས་པར་
ཡོད་མེད་དང་སྣང་སྟོང་ལ་སོགས་པ་ཇི་ལྟར་བརྗོད་ཅིང་སྨྲ་ན་ཡང་ཆོས་ཉིད་ཇི་བཞིན་
པ་ལ་སྨྲ་བརྗོད་ཀྱི་ཡུལ་དུ་གྲུབ་པ་མེད་པས་གནས་ལུགས་ཀྱི་དོན་རྟོགས་པར་འགྱུར་
བ་མེད་པར་གསུངས་ཏེ། ཁྱུང་ཆེན་ལས། བྱང་ཆུབ་སེམས་ལུང་ཡང་དག་དམ་པའི་
ལུང་། །ལུང་གི་རྒྱལ་པོས་གཏན་ལ་མ་ཕབ་ན། །ཚིག་འཆལ་མུ་ཅོར་སྨྲ་བས་དོན་མི་
རྙེད། །གང་ལ་འང་མི་གནས་ཉིད་ཀྱང་འདུས། །སྨིག་རྒྱུའི་ཆུ་རུ་སྙེགས་པས་ཆུ་མི་
རྙེད། །བདེན་པ་གཉིས་འཛིན་ཡི་གེས་དོན་མི་རྙེད། །ཅེས་དང་། ཚིག་གིས་མི་ཕེབ་
དབྱིབས་དང་ཁ་དོག་དབང་པོའི་སྤྱོད་ཡུལ་མིན། །བསྟན་ཅིང་བརྟགས་པར་དཀའ་
ལ་བརྗོད་དུ་རྡུལ་ཙམ་མེད། །ཅེས་དང་། རྩལ་ཆེན་ལས། རྟོག་དཔྱོད་བྱས་པའི་ཆོས་
ལས་འཛིན་པ་དེ། །འཁྲུལ་ཏེ་བྱང་ཆུབ་རྟོག་པས་ཐོབ་པ་མེད། །སངས་རྒྱས་སྟོན་པས་
-220 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆོས་རྣམས་བཤད་པ་ནི། །སོ་སོའི་དོན་རྣམས་ཇི་ལྟར་འཛིན་གྱུར་ཀྱང་། །དེ་ཉིད་མི་
ཐོབ་དོན་ཆེན་ཉིད་ལ་དག །དེ་ཕྱིར་དོན་འདི་རྙེད་པར་མ་གྱུར་ན། །སྟོན་པས་བཤད་
པས་འདི་ཡི་གཏིང་མི་རྙེད། །ཅེས་གསུངས་པ་དེ་ལྟར་སྨྲ་བརྗོད་ཀྱི་ཡུལ་དུ་མ་གྱུར་པ་
དེ་བཞིན་དུ་རྒྱུ་འབྲས་རྩོལ་སྒྲུབ་གང་གིས་ཀྱང་འགྱུར་བ་མེད་པར་འདི་ལྟར་སྣང་བའི་
ཆོས་རྣམས་ཐམས་ཅད་ཀྱི་རང་བཞིན་ནི། གདོད་ནས་སྤང་བླང་བཅོས་བསྒྱུར་ཐམས་
ཅད་དང་བྲལ་བས་རྒྱུ་འབྲས་སྐྱེ་འགག་ཅན་གྱི་རང་བཞིན་ལས་ཁྱད་པར་འཕགས་
ཤིང་ཆེ་བའི་ཡུལ་ལ་རང་བཞིན་གྱིས་གནས་པ་ཡིན་ཏེ། དེ་ལ་རང་བཞིན་ཆེ་བའི་
ཡུལ་ཞེས་བརྗོད་པའི་དོན་ནི་ཇི་ལྟར་ཞེ་ན་རང་བཞིན་ཞེས་པ་ནི་ཆོས་ཉིད་མ་བཅོས་
པ་ཡི་མིང་ཡིན་ལ། ཆེ་བ་ཞེས་བྱ་བ་ནི་རང་བཞིན་མ་བཅོས་པ་དེ་དུས་གསུམ་རྒྱལ་
བ་རྣམས་ཀྱི་གཤེགས་ཤུལ་ཡིན་པ་དེ་ལ་ལམ་ཞེས་བརྗོད་ཅིང་། དེ་ཉིད་རྒྱུ་འབྲས་
རྩོལ་སྒྲུབ་ཅན་གྱི་ལམ་ཀུན་ལས་ཁྱད་པར་དུ་འཕགས་པའི་དོན་ཏེ། ཅིས་ཕྱིར་ན་གནས་
ལུགས་ནོར་བ་མེད་པའི་ལམ་ཡིན་པའི་ཕྱིར་རོ། །ཀློང་ཆེན་ལས། སྐྱེ་འགག་མེད་
པའི་རིག་པ་དེ། །དེ་བཞིན་ཉིད་དེ་མ་བཅོས་པ། །མ་ནོར་ལམ་མོ་མ་བསླད་པ། །ཆོས་
ཀྱི་དབྱིངས་སོ་བསམ་མི་ཁྱབ། །ཅེས་པ་ལྟར་རོ། །
གསུམ་པ་ཐམས་ཅད་སེམས་ཉིད་དུ་དག་པས་འཁོར་འདས་བཟང་ངན་མེད་པས་དོན་
བསྡུ་བ་ནི། དེ་ལྟར་ཆོས་ཐམས་ཅད་གདོད་ནས་སྤང་བླང་དགག་བསྒྲུབ་ལ་སོགས་པ་
བཅོས་བསྒྱུར་ཐམས་ཅད་དང་བྲལ་བའི་རྒྱུ་མཚན་ནི་འདི་ལྟར་རྒྱལ་བ་སངས་རྒྱས་
རྣམས་ཀྱི་སྐུ་གསུང་ཐུགས་དང་ནི། སེམས་ཅན་རྣམས་ཀྱི་ལུས་ངག་ཡིད་གསུམ་ལ་
བཟང་ངན་དང་ཆེ་ཆུང་ལ་སོགས་པ་ཁྱད་པར་རྡུལ་ཙམ་ཡོད་པར་མ་གསུངས་ཏེ། མི་
རྟོག་སྤྲོས་པ་དང་བྲལ་བ་ཆོས་ཉིད་སྐྱེ་བ་མེད་པའི་དབྱིངས་ན་འཁོར་འདས་ཐམས་
ཅད་གདོད་ནས་འདུ་འབྲལ་མེད་པར་མཉམ་པ་ཉིད་དུ་གནས་པའི་ཕྱིར་ཏེ། དེ་ཉིད་
ལས། དབྱིངས་ལ་སྟོར་བྲལ་མེད་པ་དང་། །ཁམས་གསུམ་གནས་པའི་སེམས་ཅན་
-221 -



ལེའུ་ང་བཞི་པ།
དང་། །དུས་གསུམ་བཞུགས་པའི་སངས་རྒྱས་ཀྱང་། །སྟོར་བྲལ་མེད་པ་དེ་ཡི་ངང་། །
འདུ་བྲལ་མེད་པར་དེ་ན་བཞུགས། །ཞེས་གསུངས་པ་ལྟར་རོ། །དེ་ལྟར་འཁོར་འདས་
ཐམས་ཅད་ཆོས་ཉིད་མཉམ་པ་ཉིད་དུ་གནས་པས་ཆོས་དང་ཆོས་མིན་སོགས་ཀྱི་དབྱེ་
བ་གཅིག་ཀྱང་མེད་པར། ཆོས་ཐམས་ཅད་སྤྲོས་བྲལ་ཐིག་ལེ་ཉག་གཅིག་གི་ཀློང་དུ་
ཟླུམ་པ་སྟེ། དེས་ན་སེམས་ཅན་གྱི་གནས་སྐབས་ལྟ་བུའི་རྒྱུ་ཡང་མེད་ལ་སངས་རྒྱས་
ཀྱི་གནས་སྐབས་ལྟ་བུའི་འབྲས་བུ་ཡི་དབྱེ་བ་ཡང་མེད་པའི་ཕྱིར་ན་རྒྱུ་འབྲས་གཉིས་
སུ་སྟོན་པར་བྱེད་པ་ཡི། རྒྱལ་བ་སྐུ་གསུམ་གྱི་སྟོན་པ་རྣམས་ཀྱི་དྲང་དོན་དགོངས་པ་
ཅན་གྱི་ལུང་རྩོལ་བཅས་ཀྱི་ཐེག་པ་རྣམས་ནི་གནས་ལུགས་ཇི་བཞིན་པའི་དོན་དང་
མི་མཐུན་པས་ནོར་བ་ཡིན་ལ། རྒྱུ་མཚན་དེ་བས་ན་སྟོན་པ་ཀུན་བྱེད་ང་ཡི་རྩལ་ལས་
བྱུང་བའི་ཆོས་རྣམས་ཐམས་ཅད་ཆོས་ཉིད་བྱང་ཆུབ་སེམས་ཀྱི་ཀློང་དུ་ཡེ་ནས་དབྱེར་
མེད་མཉམ་པ་ཉིད་ཀྱི་རང་བཞིན་ཡིན་པས། ང་ལས་བྱུང་བ་ཡི་འཁོར་འདས་ཀྱི་ཆོས་
ཐམས་ཅད་ལ་བཟང་ངན་དང་སྤང་བླང་མེད་པར་མཉམ་པ་གཅིག་གི་རང་བཞིན་དུ་
ཤེས་པར་གྱིས་ཤིག་ཅེས་གསུངས་སོ། །དེ་ལྟར་ངེས་པར་བསྟན་པའི་ལེའུ་གསུམ་
གྱིས། སྙིང་པོའི་དོན་སེམས་ཉིད་གཅིག་ཏུ་བསྡུ་བ། བདུད་རྩི་ལྟ་བུར་བསྟན་པ་ཡིན་
ནོ། །ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་ཀྱི་
རང་བཞིན་ཆོས་ཉིད་བྱང་ཆུབ་ཀྱི་སེམས་ལས་གཡོས་པ་མེད་པར་བསྟན་པའི་ལེའུ་
སྟེ་ང་གསུམ་པའི་འགྲེལ་བའོ།། །།
དོན་གསུམ་པ་ཚིག་དོན་བསྡུས་ཏེ་འགྲེལ་བ་ལ་གཉིས་ཏེ། རྗོད་བྱེད་ལེའུའི་གཞུང་
འགྲེལ་བ་དང་། བརྗོད་བྱ་དོན་གྱི་སྙིང་པོའི་འགྲེལ་བའོ། །དང་པོ་སེམས་ཉིད་རང་
བྱུང་གི་ཡེ་ཤེས་ཀུན་བྱེད་རྒྱལ་པོའི་རང་བཞིན་ཇི་བཞིན་པའི་གནས་ལུགས་དེ་བཞིན་
ཉིད་དུ་སྟོན་པའི་རྗོད་བྱེད་ཚིག་གི་རིམ་པ་རྣམས་ཀྱི་དོན་རྒྱ་ཆེར་བསྟན་པའི་ལེའུ་ང་
བཞི་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་འཁོར་འདས་
-222 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་ཆོས་ཐམས་ཅད་ཀུན་བྱེད་བྱང་ཆུབ་ཀྱི་སེམས་ལས་གཡོ་མ་མྱོང་བར་གདོད་ནས་
རྣམ་པར་དག་པའི་རང་བཞིན་དུ་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་
པོ་དེས། ཀུན་བྱེད་ཉིད་ཀྱི་རང་བཞིན་ནི་རིག་པ་རང་བྱུང་གི་ཡེ་ཤེས་ཆོས་ཉིད་བྱང་
ཆུབ་ཀྱི་སེམས་ཡིན་ལ། རང་གི་བྱུང་ཡེ་ཤེས་དེ་ནི་འཆད་འགྱུར་ལྟར་དོན་གྱི་ངོ་བོ་
རྣམ་པ་ལྔ་དང་ལྡན་པ་ཡིན་ཏེ། གང་ཞེ་ན་སེམས་ཉིད་རང་བྱུང་ཡེ་ཤེས་ཀྱི་དོན་ནམ་
རང་བཞིན་གང་ཡིན་པ་དེ། འཁོར་འདས་ཀྱི་ཆོས་ཐམས་ཅད་གང་ལས་འབྱུང་བའི་
སྙིང་པོ་ཡིན་པ་དང་། རང་བྱུང་གི་ཡེ་ཤེས་དེ་ཉིད་ལ་ཀུན་རྫོབ་དང་དོན་དམཾ་བདེན་
རྫུན་དང་བཟང་ངན་ལ་སོགས་པའི་གཉིས་ཆོས་ཐམས་ཅད་གཉིས་སུ་མེད་པར་བྱང་
ཆུབ་སེམས་ཀྱི་རང་བཞིན་དུ་རྟོགས་པ་དེ་དོན་མ་ནོར་ངེས་པའི་ངོ་བོ་ཡིན་པ་དང་།
རང་བྱུང་གི་ཡེ་ཤེས་ཀྱི་དོན་གདོད་ནས་འཕོ་འགྱུར་དང་བྲལ་བ་ནམ་མཁའ་ལྟ་བུའི་
ཆོས་ཉིད་དུ་ཡེ་ནས་སངས་རྒྱས་པས་རྒྱུ་འབྲས་གཉིས་ལས་འདས་པའི་ངོ་བོ་ཡིན་པ་
དང༌། ཆོས་ཐམས་ཅད་རང་བྱུང་ཡེ་ཤེས་ཀྱི་རང་བཞིན་དུ་ཡེ་ནས་མ་བཙལ་ལྷུན་གྱིས་
གྲུབ་པས་རང་བཞིན་བཅུ་ཡི་སྒོ་ནས་དོན་བྱར་མེད་པའི་ངོ་བོ་ཡིན་པ་དང་། རང་བྱུང་
གི་ཡེ་ཤེས་ཀྱི་དོན་དེ་ལ་ཆོས་རྣམས་ཐམས་ཅད་ལྷུན་གྱིས་རྫོགས་ཤིང་བསྒྲིབ་པ་མེད་
པར་རང་གི་ངོ་བོ་རང་གསལ་བས་དོན་ཆོས་རྣམས་ཐམས་ཅད་གཏན་ལ་འབེབས་
པའི་ངོ་བོ་ཡིན་པ་དང་ལྔའོ། །དེ་ལྟར་མདོ་ལུང་ཆེན་པོ་རྣམ་པ་ལྔར་བསྟན་པ་དེ་ལ་
ནང་གི་དབྱེ་བ་ཅི་ཡོད་སྙམ་ན། དོན་རང་བྱུང་གི་ཡེ་ཤེས་དེ་ལ་མདོར་བསྡུས་ཤིང་
བསྟན་པའི་མདོ་ལུང་ནི་ལྔ་པོ་དེ་ལ། ནང་གསེས་སུ་རྒྱས་པར་ཕྱེ་བའི་སྒོ་ནས་མདོ་
ལུང་ནི་ལྔ་བཅུ་རྩ་བདུན་པོ་འདི་གསུངས་སོ། །ཞེས་པའོ། །
གཉིས་པ་རྒྱས་པར་བཤད་པ་ལ་གསུམ་སྟེ། སྤྱིར་བསྟན་པ་དང༌། བྱེ་བྲག་ཏུ་བཤད་
པ༑ དེ་དག་གི་དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ། དེ་ལྟར་སེམས་
ཉིད་རང་བྱུང་གི་ཡེ་ཤེས་གཅིག་གི་ངོ་བོ་ལ་མདོར་བསྡུས་ཏེ་བསྟན་པའི་མདོ་ལུང་ལྔ་
- 223-



ལེའུ་ང་བཞི་པ།
ལ་རྒྱས་པར་ཕྱེ་བའི་མདོ་ལུང་ལྔ་བཅུ་རྩ་བདུན་དུ་བསྟན་པའི་དོན་འདི་ཉོན་ཅིག དེ་
ཡང་ཇི་ལྟར་ཞེ་ན་ཀུན་བྱེད་རྒྱལ་པོ་རིག་པ་བྱང་ཆུབ་ཀྱི་སེམས་ང་ལ་ནི་ཐ་དད་ཀྱི་
ཆོས་སུ་གྲུབ་པ་གང་ཡང་མེད་པར་དོན་རང་བྱུང་གི་ཡེ་ཤེས་ཆེན་པོ་གཅིག་གི་རང་
བཞིན་ཡིན་པ་ལ། སྟོན་ཚུལ་གྱི་སྒོ་ནས་ནི་ཡེ་ཤེས་ཀྱི་ངོ་བོ་ཆོས་ཐམས་ཅད་ཀྱི་སྙིང་
པོ་ཡིན་པ་ལ་སོགས་པའི་རང་བྱུང་ཡེ་ཤེས་ཀྱི་མདོ་ལུང་བསྡུས་པ་ལྔ་པོ་དེ་ལས་ནི།
ནང་གསེས་སུ་ཕྱེ་བའི་མདོ་ལུང་ལྔ་བཅུ་རྩ་བདུན་དུ་བསྟན་ཏེ། དེ་ཡང་བྱང་ཆུབ་ཀྱི་
སེམས་ཀུན་བྱེད་ང་ཡི་ངོ་བོ་གཅིག་ལ་སྟོན་ཚུལ་གྱི་དབྱེ་བ་དེ་ལྟར་ལྔ་བཅུ་རྩ་བདུན་
དུ་བསྟན་པ་ཙམ་ལས་དོན་ཐ་དད་དུ་གྲུབ་པ་ནི་ཅི་ཡང་ཡོད་པ་མ་ཡིན་ནོ་ཞེས་སོ། །
གཉིས་པ་བྱེ་བྲག་ཏུ་བཤད་པ་ལ་གསུམ་ཏེ། གྲངས་ངེས་པའི་ངོ་བོ། གོ་རིམ་ངེས་པའི་
བྱེ་བྲག དགོས་ཆེད་ངེས་པའི་རྒྱུ་མཚན་ནོ། །དང་པོ་ལ་གསུམ་སྟེ། ལྔ་ཚན་ལྔ་པོ་སོ་
སོར་དབྱེ་བའི་གྲངས་ངེས། གཅིག་ཏུ་བསྡུ་བའི་གྲངས་ངེས། ལྷག་མ་བདུན་གྱི་གྲངས་
ངེས་སོ། །དང་པོ་ལ་ལྔ་སྟེ། མངོན་དུ་ཕྱུང་བ་དང་། མ་ནོར་ངེས་པ་དང་། རྒྱུ་འབྲས་
འདས་པ་དང་། བྱར་མེད་རྫོགས་པ། གཏན་ལ་འབེབས་པའི་མདོ་ལུང་བཅུའི་གྲངས་
ངེས་པའོ། །དང་པོ་ནི། གོང་དུ་བཤད་པའི་མདོ་ལུང་ལྔ་པོ་དེ་ལས་ཕྱེ་བའི་མདོ་ལུང་
ལྔ་བཅུ་རྩ་བདུན་པོ་དེ་ཡི་ངོ་བོ་ཇི་ལྟར་ཡིན་ཞེ་ན་རང་བྱུང་གི་ཡེ་ཤེས་དེ་ཡི་ངོ་བོ་ཕུན་
སུམ་ཚོགས་པས་བསྡུས་པའི་འཁོར་འདས་ཀྱི་ཆོས་ཐམས་ཅད་ཀྱི་འབྱུང་གནས་སམ་
སྙིང་པོ་ཡིན་པར་བསྟན་པ་ལས་འཕྲོས་པའི་མངོན་དུ་ཕྱུང་བའི་མདོ་ལུང་བཅུ་ཡང་
བསྟན་པ་ནི་ལེའུ་དང་པོ་ལ་སོགས་པ་སྟེ་འོག་ཏུ་ལེའུ་བརྒྱད་ཅུ་རྩ་གཅིག་པ་ལས་བསྟན་
པ་ལྟར་རོ། །
གཉིས་པ་ནི། རང་བྱུང་གི་ཡེ་ཤེས་དེ་ཉིད་ཆོས་ཐམས་ཅད་ཀྱི་ཆོས་ཉིད་མ་ནོར་བར་
ངེས་པའི་ངོ་བོ་ཡིན་ཚུལ་བསྟན་པ་ལས་འཕྲོས་ནས་མ་ནོར་ངེས་པའི་མདོ་ལུང་བཅུ་
ཡང་བསྟན་པ་ནི་ལེའུ་བཞི་པ་ལ་སོགས་པའོ། །གསུམ་པ་ནི། རང་བྱུང་འདུས་མི་
- 224 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱས་པའི་ཡེ་ཤེས་དེ་ཉིད་རྒྱུ་འབྲས་གཉིས་ལས་འདས་པར་བསྟན་པའི་ངོ་བོ་ལས་
འཕྲོས་ཏེ་རྒྱུ་འབྲས་འདུས་པའི་མདོ་ལུང་བཅུ་ཡང་འབྱུང་བ་ནི་ལེའུ་ཞེ་གཅིག་པ་ལ་
སོགས་པའོ། །བཞི་པ་ནི། མ་བཙལ་ལྷུན་གྱིས་གྲུབ་པའི་ཡེ་ཤེས་ལ་བྱ་བྱེད་རྩོལ་བ་
མེད་པར་བསྟན་པའི་ངོ་བོ་ལས་འཕྲོས་ཏེ་བྱ་རྩོལ་མེད་པར་ལྷུན་རྫོགས་བདེ་བ་ཆེན་
པོའི་རང་བཞིན་དུ་སྟོན་པའི་མདོ་ལུང་བཅུ་ཡང་འབྱུང་བ་ནི་ལེའུ་ཉེར་གཉིས་པ་ལ་
སོགས་པའོ། །ལྔ་བ་ནི། ཇི་ལྟར་སྣང་བའི་ཆོས་ཐམས་ཅད་སེམས་ཉིད་རང་བྱུང་གི་
ཡེ་ཤེས་སྲིད་ཞི་ཀུན་ཁྱབ་ཆེན་པོ་གཞི་མེད་རྩ་བ་དང་བྲལ་བའི་རང་བཞིན་དུ་གཏན་
ལ་འབེབས་པའི་ངོ་བོ་ལས་འཕྲོས་ཏེ། གཏན་ལ་འབེབས་པར་བྱེད་པའི་མདོ་ལུང་
བཅུ་ཡང་འབྱུང་བ་ནི་ལེའུ་ཞེ་བརྒྱད་པ་སོགས་ཏེ་དེ་དག་ཐམས་ཅད་ནི། ལེའུ་གྱ་
གཅིག་པ་ལས་གསལ་བར་བསྟན་ཏོ། །གཉིས་པ་གཅིག་ཏུ་བསྡུས་པའི་གྲངས་ངེས་
ནི༑ དེ་ལྟར་སེམས་ཉིད་འགྱུར་བ་མེད་པ་རང་བྱུང་ཡེ་ཤེས་ཀྱི་ངོ་བོ་གོང་བཤད་ལྟ་བུ་
རྣམ་པ་ལྔ་ལས་ཕྱེ་བའི་མདོ་ལུང་བཅུ་ཚན་རྣམ་པ་ལྔ་སྟེ་ལྔ་བཅུ་རུ་བྱུང་བ་ནི། ཆོས་
ཐམས་ཅད་ཀྱི་རང་བཞིན་རང་བྱུང་གི་ཡེ་ཤེས་གཅིག་གི་ངོ་བོ་ཡིན་པ་ལ། གདུལ་བྱ་
རྣམས་རང་བྱུང་གི་ཡེ་ཤེས་དེ་ལ་ཆོས་ཀྱི་སྙིང་པོ་ཡིན་པར་ཡིད་ཆེས་པ་ལ་སོགས་པ་
ཡིད་ཆེས་རྣམ་པ་ལྔ་སྐྱེ་བའི་ཕྱིར་དུ་མདོ་ལུང་ལྔ་རུ་བསྡུས་ཏེ་བསྟན་པ་ཡིན་གྱིས་དོན་
ལ་རང་བྱུང་གི་ཡེ་ཤེས་གཅིག་གི་རང་བཞིན་ལས་གཞན་དུ་ཡོད་པ་མ་ཡིན་ནོ། ། །
གསུམ་པ་ནི། གོང་དུ་བསྟན་པའི་མདོ་ལུང་ལྔ་བཅུ་ལས་ལྷག་མ་བདུན་ནི་མདོ་ལུང་
དེ་དག་གི་དོན་ངེས་པར་བསྟན་པའི་ལེའུ་བདུན་གྱིས་སྟོན་ཏེ། དེ་རྣམས་ཀྱིས་ཇི་ལྟར་
ངེས་པར་བསྟན་ན་ལེའུ་གཅིག་གིས་སྟེ་ལྔ་བཅུ་རྩ་བཞི་པ་འདི་ཉིད་ཀྱིས་རྩ་རྒྱུད་ལེའུ་
ང་བདུན་པོ་ཇི་ལྟར་དབྱེ་བའི་གཞི་བསྟན་ལ། ལེའུ་གཅིག་གིས་ཏེ་ལྔ་བཅུ་རྩ་བདུན་
པས་འཁོར་ལ་གདམས་ཤིང་བསྟན་པ་གཏད་པར་བསྟན་པ་དང་། ལྔ་ཡིས་མདོ་ལུང་
ལྔ་པོ་སོ་སོ་ཡི་དགོས་པ་ལྔ་ཡང་བསྟན་པ་ཡིན་ཏེ། དེ་ཡང་ལེའུ་བཅུ་དྲུག་པས་མངོན་
༥
-225 -



ལེའུ་ང་བཞི་པ།
དུ་ཕྱུང་བའི་དགོས་པ་དང་། ང་ལྔ་པས་ངེས་པར་བསྟན་པའི་དགོས་པ་དང་། བདུན་
པས་རྒྱུ་འབྲས་འདས་པའི་དགོངས་པ་དང་། ཞེ་གསུམ་པས་བྱ་མེད་རྫོགས་པའི་དགོས་
པ་དང་། ཞེ་གཉིས་པས་གཏན་ལ་འབེབས་པའི་དགོས་པ་རྣམས་བསྟན་པ་སྟེ། དེ་
ལྟར་མདོར་ན་རྩ་རྒྱུད་ལེའུ་ལྔ་བཅུ་རྩ་བདུན་དུ་གསུངས་པ་དེ་ནི་དབང་པོ་ཡང་རབ་
རྣམས་ཐོས་པ་ཙམ་གྱིས་གྲོལ་བའི་ཆེད་དུ་རང་བྱུང་གི་ཡེ་ཤེས་གཅིག་གི་ངོ་བོ་ཚིག་
གིས་མཚོན་ནས་བསྟན་པ་ཡིན་པར་གསུངས་ཏེ། ལ་ཟློ་གསང་བའི་འཁོར་ལོ་ལས།
ཀྱི་སེམས་དཔའ་ཆེན་པོ་ད་དགོངས་ཤིག རྩ་རྒྱུད་ལེའུ་ལྔ་བཅུ་རྩ་བདུན་གསུངས་པ་
ཡོང་། །རང་བྱུང་ཡེ་ཤེས་ཚིག་ཏུ་བསྟན་པའི་མདོ་ལུང་ཡིན། །སེམས་དཔས་རང་བྱུང་
ཡེ་ཤེས་གཅིག་ཏུ་ལ་ཟློས་ཤིག །ཅེས་པས་བསྟན་ཏོ། །གཉིས་པ་གོ་རིམ་ངེས་པའི་
བྱེ་བྲག་ལ་སྔ་སྟེ། མངོན་དུ་ཕྱུང་བ། མ་ནོར་ངེས་པ། རྒྱུ་འབྲས་འདས་པ། བྱ་མེད་
རྫོགས་པ། གཏན་ལ་འབེབས་པའི་མདོ་ལུང་བཅུའི་གོ་རིམ་ངེས་པའི་བྱེ་བྲག་གོ །
དང་པོ་ནི། དེ་ལྟ་བུའི་མདོ་ལུང་ལྔ་བཅུ་པོ་དེ་ཡི་དོན་གྱི་གོ་རིམ་ཇི་ལྟར་ཡིན་པའི་བྱེ་
བྲག་བསྟན་པ་ནི་འདི་ལྟར་ཨ་ཏི་རྫོགས་པ་ཆེན་པོའི་གདུལ་བྱར་གྱུར་པའི་གང་ཟག་
དབང་པོ་ཡང་རབ་རྣམས་ཀྱིས། དང་པོ་ཆོས་ཉིད་རྣལ་མའི་དོན་མངོན་སུམ་དུ་མཐོང་
བར་བྱ་བའི་ཕྱིར་དུ་ཆོས་ཐམས་ཅད་ཆོས་ཉིད་བྱང་ཆུབ་སེམས་ཀྱི་ངོ་བོ་མངོན་དུ་ཕྱུང་
བའི་མདོ་ལུང་བཅུ་ཡང་བསྟན་པ་ཡིན་ལ། གཉིས་པ་ནི། དེ་ལྟར་བསྟན་པ་ལ་ཡིན་
ནམ་མིན་སྙམ་ནས་ཡིད་ཆེས་ངེས་པའི་དོན་ལ་དོན་འགྱུར་དང་དོན་མི་འགྱུར་བའི་ཐེ་
ཚོམ་གྱི་རྟོག་པས་བསྒྲིབས་པ་བསལ་བའི་ཕྱིར་དུ་མ་ནོར་ངེས་པའི་མདོ་ལུང་བཅུ་
ཡང་བསྟན་པའོ། །། །
གསུམ་པ་ནི། དེ་ལྟར་ཆོས་ཐམས་ཅད་ཀུན་བྱེད་རྒྱལ་པོའི་རང་བཞིན་སེམས་ཉིད་
རང་བྱུང་གིས་ཡེ་ཤེས་ཉིད་དུ་རྟོགས་པའི་ཚེ་ན་རང་བྱུང་གི་ཡེ་ཤེས་དེ་ཉིད་རྒྱུ་རྐྱེན་
རྩོལ་སྒྲུབ་དག་ལ་རག་མ་ལས་པས་རྒྱུ་འབྲས་བླང་དོར་མི་དགོས་པར་སྟོན་པའི་ཕྱིར་
- 226 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུ་རྒྱུ་འབྲས་འདས་པའི་མདོ་ལུང་བཅུ་ཡང་བསྟན་ཏོ། །བཞི་པ་ནི། དེ་ལྟར་ཀུན་བྱེད་
རྒྱལ་པོའི་རང་བཞིན་རྒྱུ་འབྲས་ཀུན་ལས་འདས་པའི་རང་བྱུང་གི་ཡེ་ཤེས་དེ་ཉིད་ངོ་
བོ་ནམ་མཁའ་ལྟར་སྤྱོད་ཡུལ་ཀུན་ལས་འདས་ཤིང་ཡོན་ཏན་ཐམས་ཅད་མ་བཙལ་
ཡེ་ནས་ལྷུན་གྱིས་གྲུབ་པ་ཡིན་པའི་རྒྱུ་མཚན་དེས་ན། བྱ་བྱེད་རྩོལ་སྒྲུབ་གང་ཡང་བྱ་
མི་དགོས་པར་བསྟན་པའི་ཕྱིར་དུ་བྱ་མེད་རྫོགས་པའི་མདོ་ལུང་བཅུ་ཡང་བསྟན་ཏོ། །
ལྔ་པ་ནི། དེ་ལྟ་བུའི་བྱ་བྱེད་རྩོལ་སྒྲུབ་ལས་འདས་པའི་ཀུན་བྱེད་རྒྱལ་པོའི་རང་བཞིན་
སྙིང་པོ་རང་བྱུང་གི་ཡེ་ཤེས་དེས་ཉིད་ཀྱི་རང་བཞིན་དུ་གྱུར་པའི་ཆོས་རྣམས་ཐམས་
ཅད་བསྒྲིབ་མེད་མངོན་སུམ་དུ་གསལ་བར་སྟོན་ཅིང་གཉིས་སུ་མེད་པའི་ངོ་བོར་ངོ་
སྤྱད་དེ་གཏན་ལ་འབེབས་པའི་ཕྱིར་དུ་གཏན་ལ་འབེབས་པའི་མདོ་ལུང་བཅུ་ཡང་
བསྟན་པ་ཡིན་ནོ། །གསུམ་པ་དགོས་ཆེད་ངེས་པའི་ཚུལ་ལ་གཉིས་ཏེ། བསྟན་པ་དང་།
བཤད་པའོ། །དང་པོ་ནི། དེ་ལྟར་མདོ་ལུང་ལྔ་ཚན་ལྔ་ཡི་གྲངས་སུ་བསྟན་པ་དེ་ལ་
དོན་གྱི་དགོས་ཆེད་ནི་རྣམ་པ་ལྔ་ཡོད་དེ་ཞེས་མདོར་བསྟན་པའོ། །གཉིས་པ་རྒྱས་
པར་བཤད་པ་ལ་ལྔ་སྟེ། དགོས་པ་དང་ཉིང་དགོས་གཉིས་ཀྱིས་མངོན་དུ་ཕྱུང་བའི་
མདོ་ལུང་། དགོས་པ་དང་ཉིང་དགོས་གཉིས་ཀྱིས་མ་ནོར་ངེས་པ། དགོས་པ་དང་
ཉིང་དགོས་གཉིས་ཀྱིས་རྒྱུ་འབྲས་འདས་པ། དགོས་པ་དང་ཉིང་དགོས་གཉིས་ཀྱིས་
བྱར་མེད་རྫོགས་པ། དེ་དག་གི་གནས་ལུགས་ཇི་ལྟ་བ་ཉིད་གཏན་ལ་འབེབས་པའི་
མདོ་ལུང་བཅུ་རྒྱུ་མཚན་དང་བཅས་པ་བསྟན་པའོ། །དང་པོ་ནི། དེ་ལ་དོན་གྱི་དགོས་
པ་ལྔ་པོ་དེ་གང་ཞེ་ན། འདི་ལྟར་སྙིང་པོ་རང་བྱུང་གི་ཡེ་ཤེས་ཀྱི་ཆོས་ཉིད་མངོན་དུ་
བྱུང་བའི་མདོ་ལུང་བཅུ་བསྟན་པ་ལ་དགོས་པ་ཅི་ཡོད་ན། དེ་ལྟར་བསྟན་པས་ཇི་ལྟར་
སྣང་བའི་ཆོས་ཐམས་ཅད་ཀྱི་རང་བཞིན་ཆོས་ཉིད་བྱང་ཆུབ་སེམས་ཀྱི་ངོ་བོར་མངོན་
སུམ་དུ་མཐོང་བའི་དགོས་པ་ཡོད་ལ། དེ་ལྟར་ཆོས་ཉིད་ཀྱི་དོན་མ་ནོར་བར་མངོན་
སུམ་དུ་མཐོང་ན་དེ་ལྟར་མཐོང་བའི་གང་ཟག་སྐལ་བ་ཅན་དེས། ལྟ་བ་བསྒོམ་པར་
-227 -



ལེའུ་ང་བཞི་པ།
བྱ་བ་དང་སྤྱོད་པ་བླང་དོར་བྱ་བ་དམ་ཚིག་བསྲུང་བར་བྱ་བ་ལམ་ལ་བགྲོད་པར་བྱ་
བ་ལ་སོགས་པ་རང་བཞིན་བཅུ་ཡིས་ལམ་ལ་རྩོལ་བསྒྲུབ་མི་དགོས་པའི་ཉིང་དགོས་
ཀྱང་ཡོད་པ་ཡིན་ནོ། །
གཉིས་པ་ནི། ཆོས་ཉིད་ཀྱི་དོན་མ་ནོར་ངེས་པར་སྟོན་པའི་མདོ་ལུང་བཅུ་གསུངས་
པ་ལ། མ་ནོར་བའི་དོན་ལ་ཐེ་ཚོམ་གྱི་རྟོག་པ་སེལ་ཏེ་ཆོས་ཐམས་ཅད་བྱང་ཆུབ་སེམས་
ཀྱི་རང་བཞིན་དུ་ཡིད་ཆེས་ཀྱི་ངེས་པ་སྐྱེ་བའི་དགོས་པ་ཡོད་པ་དང་། དེ་ལྟར་ཆོས་
ཐམས་ཅད་སེམས་ཉིད་རང་བྱུང་གི་ཡེ་ཤེས་སུ་ཡེ་ནས་སངས་རྒྱས་པའི་དོན་མ་ནོར་
བ་ལ་ཡིད་ཆེས་མངོན་སུམ་དུ་ཐོབ་པ་དེས། ད་འབད་རྩོལ་གྱིས་འབྲས་བུས་སངས་
རྒྱུས་གསར་དུ་བསྒྲུབ་མི་དགོས་པའི་ཉིང་དགོས་དང་བཅས་པ་ཡོད་པའོ། །གསུམ་
པ་ནི། ཆོས་ཐམས་ཅད་རང་བྱུང་གི་ཡེ་ཤེས་གཅིག་གི་རང་བཞིན་ཡིན་པ་ལ་རྒྱུ་འབྲས་
གཉིས་སུ་མ་གྲུབ་པས་རྒྱུ་རྐྱེན་གང་ལའང་རག་མ་ལུས་པར་སྟོན་པའི་མདོ་ལུང་བཅུ་
ལ་རྒྱུ་འབྲས་སྤང་བླང་གི་ཚུལ་ལ་རྩོལ་བསྒྲུབ་བྱ་མི་དགོས་པའི་ཡོན་ཏན་ནམ་དགོས་
པ་ཡོད་ལ། དེ་ལྟར་རྩོལ་ཞིང་སྒྲུབ་པར་བྱ་མི་དགོས་པའི་གང་ཟག་དེས་བྱ་མེད་ཀྱི་
དོན་ལ་མི་རྩོལ་བར་བྱ་བྲལ་བདེ་བའི་ས་ལ་གནས་པའི་ཉིང་དགོས་མཆོག་དང་ལྡན་
པ་ཡོད་པ་ཡིན་ནོ། །བཞི་པ་ནི། སེམས་ཉིད་རང་བྱུང་གི་ཡེ་ཤེས་ལ་ཡོན་ཏན་ཐམས་
ཅད་བྱ་བྱེད་རྩོལ་བ་ལ་ལྟོས་པ་མེད་པར་མ་བཙལ་ལྷུན་གྱིས་རྫོགས་པའི་མདོ་ལུང་
བཅུ་བསྟན་པ་ལ་རྩོལ་སྒྲུབ་ཅི་ཡང་མ་བྱས་བཞིན་དུ་རང་བཞིན་ལྷུན་གྱིས་གྲུབ་པའི་
ཡོན་ཏན་ཡེ་ལྡན་དུ་རྫོགས་པར་རྟོགས་པའི་དགོས་པ་ཡོད་ལ། དེ་ལྟར་བྱ་བྱེད་རྩོལ་
བ་ལ་ལྟོས་པ་མེད་པར་ཡོན་ཏན་ཐམས་ཅད་རང་བཞིན་དུ་རྫོགས་པར་རྟོགས་པའི་
དགོས་པ་དེས། ཡང་རབ་སྐལ་བ་དང་ལྡན་པའི་གང་ཟག་དེས་རང་བྱུང་ཡེ་ཤེས་ཀྱི་
ཀློང་དུ་འཁོར་འདས་ཀྱི་ཆོས་ཐམས་ཅད་མཉམ་བརྡལ་ཕྱོགས་ལྷུང་དང་བྲལ་བར་
གནས་པས་དོན་གཉིས་བསྒྲུབ་པའི་ཕྲིན་ལས་ཐམས་ཅད་ཡེ་ནས་ལྷུན་གྱིས་རྫོགས་
- 228 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར་རྟོགས་པའི་དགོས་པ་ཉིང་དགོས་ཀྱང་ཡོད་པར་གསུངས་སོ། །
ལྔ་པ་ལ་གཉིས་ཏེ། གཏན་ལ་འབེབས་པའི་མདོ་ལུང་སྤྱིར་བསྟན་པ། མདོ་རྩ་རྒྱས་
པར་བཤད་པའོ། །དང་པོ་ནི། འདི་ལྟར་ཆོས་ཐམས་ཅད་ཀུན་བྱེད་བྱང་ཆུབ་སེམས་
ཀྱི་རང་བཞིན་དུ་གཏན་ལ་འབེབས་པའི་མདོ་ལུང་བཅུ་བསྟན་པ་ལས་ནི། དུས་གསུམ་
གྱི་སངས་རྒྱས་རྣམས་དང་ཁམས་གསུམ་གྱི་སེམས་ཅན་རྣམས་དང། སྣང་སྲིད་སྣོད་
བཅུད་ཀྱིས་བསྡུས་པ་ཐམས་ཅད་ཀུདི་རྒྱུ་རྐྱེན་གཞན་ལ་རག་ལུས་པ་མེད་པོར་ཀུན་
བྱེད་ཉིད་ཀྱི་རང་བཞིན་མངོན་དུ་ཕྱུང་བ་ཡིན་པར་སྟོན་པའི་མདོ་ལུང་དང་། དེ་ཉིད་
མ་ནོར་ངེས་པའི་དོན་ཇི་བཞིན་པ་ཡིན་པར་སྟོན་པའི་མདོ་ལུང་དང་། དེ་ཡང་རྒྱུ་འབྲས་
འབད་རྩོལ་ལ་ལྟོས་པ་མེད་པར་རང་བྱུང་གི་ཡེ་ཤེས་གནས་ལུགས་འདུས་མ་བྱས་པའི་
རང་བཞིན་དུ་སྟོན་པའི་མདོ་ལུང་དང༌། དེ་ལ་ཡོན་ཏན་ཐམས་ཅད་མ་བཙལ་ལྷུན་
རྫོགས་སུ་གནས་པས་བྱ་རྩོལ་སྤང་བླང་མེད་པར་སྟོན་པའི་མདོ་ལུང་དང་། ཚུལ་དེ་
ལྟར་ཆོས་ཐམས་ཅད་ཆོས་ཉིད་བྱང་ཆུབ་སེམས་ཀྱི་རང་བཞིན་དུ་གཉིས་སུ་མེད་པར་
གཏན་ལ་འབེབས་པའི་མདོ་ལུང་ལྔ་དང་མཐུན་པར་གཏན་ལ་འབེབས་པ་ཡིན་ནོ། །
གཉིས་པ་ལ་གཉིས་ཏེ། དུས་གསུམ་སངས་རྒྱས། ཁམས་གསུམ་སེམས་ཅན། སྣང་
སྲིད་སྣོད་བཅུད་ཀྱི་དོན་བཤད་པ་གསུམ་གྱིས་གཏན་ལ་དབབས་བྱ་དང་། ཀུན་བྱེད་
རྒྱལ་པོའི་རང་བཞིན་ལྔས་འབེབས་བྱེད་རྒྱས་པར་བཤད་པའོ། །དང་པོ་ལ་གསུམ་
ལས། དང་པོ་དུས་གསུམ་སངས་རྒྱས་ཀྱི་དོན་བཤད་པ་ནི། དེ་ལ་ཆོས་གང་ཞིག་
གཏན་ལ་འབེབས་པར་བྱེད་པའི་མདོ་རྩ་དེ་ཡིས་གང་ཞིག་གཏན་ལ་དབབ་བྱ་བསྟན་
པ་ནི་གང་ཞེ་ན་སངས་རྒྱས་དང་སེམས་ཅན་སྣང་སྲིད་སྣོད་བཅུད་རྣམས་ལས། དུས་
གསུམ་སངས་རྒྱས་ཀྱི་ཚུལ་དང་པོར་ལུང་བསྟན་པ་ནི་འདི་ལྟར། སེམས་ཉིད་རང་
བྱུང་གི་ཡེ་ཤེས་ཆོས་ཉིད་ནམ་མཁའ་ལྟ་བུའི་རང་བཞིན་སྤྲོས་པའི་གྲྭ་ཟུར་ཀུན་དང་
བྲལ་བ་ལ། སྔ་ཕྱི་ད་ལྟ་ཡི་དུས་གསུམ་གྱིས་བསྡུས་པའི་ཆོས་སོ་སོར་འདུས་བྱས་སྐྱེ་
-229 -



ལེའུ་ང་བཞི་པ།
འགག་ཅན་གྱི་རང་བཞིན་དུ་ལྟ་བའི་སེམས་ཅན་རྣམས་ཀྱིས་མེད་པ་ལ་ཡོད་པར་
བཟུང་བའི་ཆོས་རྣམས་ལ།
ཕྱི་བ་སྟེ་མ་འོངས་པ་ཡི་དུས་ལ་དྲན་ཅིང་རྟོག་པ་མེད་ཅིང་། སྔ་བ་སྟེ་འདས་པ་ཡི་བག་
ཆགས་ཐམས་ཅད་དབྱིངས་སུ་འགགས་ཏེ། ད་ལྟར་སེམས་ཅན་རྣམས་ཀྱི་རང་བཞིན་
ནམ་མཁའི་མཚན་ཉིད་དང་མཐུན་པར་ཆོས་ཉིད་སྐྱེ་བ་མེད་པ་སྤྲོས་བྲལ་བློ་འདས་
ཀྱི་རང་བཞིན་བྱར་མེད་རྫོགས་པ་ཆེན་པོའི་དོན་ལྔར་མི་ཤེས་པའམ་མ་རྟོགས་པ་ཡི་
དོན་ཕྱིས་སུ་མཐོང་ཞིང་མངོན་སུམ་དུ་རྟོགས་པ་ལ་སངས་རྒྱས་ཞེས་བཏགས་པ་སྟེ།
དེ་ལྟར་སངས་རྒྱས་སངས་རྒྱས་ཞེས་ཀུན་གྱིས་སྨྲ་ཞིང་བརྗོད་པར་བྱ་བའི་ངེས་ཚིག་
ནི༑ ཆོས་ཐམས་ཅད་ཀྱི་ཆོས་ཉིད་བྱང་ཆུབ་སེམས་ཀྱི་རང་བཞིན་ལ་རྟག་ཆད་དང་
ཡོད་མེད་ལ་སོགས་པའི་སྤྲོས་པ་གང་ཡང་མེད་ཅིང་དབྱིབས་དང་ཁ་དོག་སོགས་དབང་
པོའི་སྤྱོད་ཡུལ་ཐམས་ཅད་ཡུལ་མེད་ཟང་ཐལ་ཆེན་པོར་རང་སངས་ལ་སོང་བས་སངས་
བ་དང༌། དེ་ལྟ་བུའི་ཆོས་ཉིད་འགྱུར་བ་མེད་པའི་ཡེ་ཤེས་དེས་ནམ་མཁའ་བཞིན་དུ་
འཁོར་འདས་ཀུན་ལ་ཁྱབ་ཅིང་ཡེ་ཤེས་ཕྱོགས་མེད་དུ་རྒྱས་པ་ལ་སངས་རྒྱས་ཞེས་
མིང་དུ་བཏགས་པ་ཙམ་ལས་གཞན་དུ་སྟོན་པ་ཀུན་བྱེད་ང་ཡིས་སངས་རྒྱས་ཞེས་སུ་
བསྟན་པ་གང་ཡང་མེད་པས་སྙིང་པོ་རང་བྱུང་གི་ཡེ་ཤེས་སུ་བསྟན་པ་ཡིན་ནོ། །
གཉིས་པ་ཁམས་གསུམ་སེམས་ཅན་གྱི་དོན་ནི། དེ་ལ་ཁམས་ཞེས་བྱ་བའི་གཏན་
ཚིགས་སམ་ངེས་ཚིག་བསྟན་པ་ནི། མང་ཞིང་རྒྱ་ཆེ་བ་ཡི་མཚན་ཉིད་ཅན་དུ་སྟོན་པར་
བྱེད་པའི་མིང་ཡིན་དེ། འདི་ལྟར་ཁམས་གསུམ་གྱི་སེམས་ཅན་རྣམས་ཀྱི་གྲངས་ཚད་
ནི༔ གང་ཟག་གཅིག་གི་དབང་པོ་ཡིས་དཔག་གིས་མི་ལང་ཞིང་བརྗོད་དུ་མི་ནུས་
པས་ན་ཁམས་ཞེས་བཏགས་པ་ཙམ་ལས། ཡང་དག་པ་ངེས་པའི་དོན་ཉིད་དུ་ན་
ཁམས་ཞེས་བྱ་བ་དོན་ལ་གྲུབ་པ་མེད་པར་མ་ཟད་མིང་དུ་བཏགས་པ་ཙམ་ཡང་མེད་
ལ༑ དེ་བཞིན་དུ་སེམས་ཞེས་བྱ་བའི་ངེས་ཚིག་བསྟན་པ་ནི། རྒྱུ་རྐྱེན་གྱིས་བསྐྱེད་པ་
- 230 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མེད་པའི་སེམས་ཉིད་རང་བྱུང་གི་ཡེ་ཤེས་ཡེ་ནས་འོད་གསལ་བའི་མིང་ཡིན་ཏེ། དེས་
ན་སེམས་ཉིད་འོད་གསལ་བའི་ངོ་བོ་མ་འགགས་པ་ཡི་རང་བཞིན་འགྲོ་བ་ཀུན་ལ་
དབང་པོ་སྒོ་ལྔར་འཆར་ཞིང་གསལ་བ་དེ་ལ་སེམས་ཞེས་བྱ་བར་གསལ་བར་བཤད་
པ་ཡིན་ཞིང་། དེ་ཉིད་གང་ལ་ལྡན་པ་དེ་ལ་སེམས་ཅན་ཞེས་སུ་བརྗོད་པ་ཡིན་པས་
དེ་ཡང་ཀུན་བྱེད་བྱང་ཆུབ་སེམས་ཀྱི་རང་བཞིན་ལས་གཞན་དུ་མེད་པར་བསྟན་པའོ། །
གསུམ་པ་སྣང་སྲིད་སྣོད་བཅུད་ཀྱི་དོན་བཤད་པ་ནི། གཞན་ཡང་སྣང་སྲིད་སྣོད་བཅུད་
ཀྱིས་བསྡུས་པ་ཡི་ཆོས་རྣམས་ཐམས་ཅད་ཀུན་ལ་དེ་ལྟར་དུ་བཏགས་པའི་ངེས་ཚིག་
ནི༑ གང་ཞིག་སྐྱེ་བ་མེད་པའི་དབྱིངས་ལས་འགག་པ་མེད་པའི་ཆོ་འཕྲུལ་དུ་སྣང་བ་
དེ་ལ། འགྲོ་བའི་གནས་རིས་དང་དབྱིབས་དང་བཀོད་པ་ལ་སོགས་མི་འདྲ་བའི་ཆོས་
སྣ་ཚོགས་ཤིག་སྲིད་པས་ན་སྣང་སྲིད་ཅེས་སུ་བཏགས་པ་ཡིན་ལ། ཡང་དེ་ལ་སྣོད་
དང་བཅུད་ཅེས་བྱ་བར་བརྗོད་ཅིང་བསྟན་པ་ཡི་ངེས་ཚིག་ནི། འབྱུང་བ་ལྔ་པོ་ཕྱི་སྣོད་
ཀྱི་རྣམ་པར་སྣང་བའི་ནང་ན་ཁམས་གསུམ་རྒྱུད་དྲུག་གི་སེམས་ཅན་རྣམས་བཅུད་ཀྱི་
ཚུལ་དུ་གནས་པས་སྣོད་བཅུད་ཅེས་སུ་བཏགས་པ་ཡིན་པས་དེ་ཡང་སྐྱེ་མེད་བྱང་ཆུབ་
སེམས་ཀྱི་རང་བཞིན་དུ་བསྟན་པ་ཡིན་ནོ། །
གཉིས་པ་ཀུན་བྱེད་རྒྱལ་པོའི་རང་བཞིན་ལྔས་འབེབས་བྱེད་རྒྱས་པར་བཤད་པ་ནི།
དེ་ལ་སྤྱིར་ཀུན་བྱེད་རྒྱལ་པོ་ཞེས་བྱ་བ་ནི་མདོ་ལུང་ལྔ་བཅུ་རྩ་བདུན་པོ་ལྷག་མ་མ་ལུས་
པ་ཉིད་ལ་བརྗོད་པ་ཡིན་ལ། དེ་ཉིད་ཚུར་བསྡུས་པས་ཀུན་བྱེད་རྒྱལ་པོའི་རང་བཞིན་
རྣམ་པ་ལྔར་བསྡུས་པ་ནི། མདོ་ལུང་ལྔ་བཅུ་རྩ་བདུན་དུ་བྱུང་བ་དེ་དག་ཐམས་ཅད་
སྤྱི་རིགས་ནས་བསྡུས་པ་སྟེ། དེ་ཡང་ཀུན་བྱེད་ཉིད་ཀྱི་རང་བཞིན་རྣམ་པ་ལྔ་རུ་འདུས་
པར་བསྟན་པ་ནི་གང་ཞེ་ན། འདི་ལྟར་ཆོས་རྣམས་ཀྱི་སྙིང་པོ་རིག་པ་བྱང་ཆུབ་ཀྱི་
སེམས་ལས་འཁོར་འདས་སྣང་སྲིད་ཀྱི་ཆོས་ཀུན་མངོན་དུ་འབྱིན་པའི་རང་བཞིན་
བསྟན་པ་དང་། སེམས་ཉིད་ཇི་བཞིན་པའི་ངོ་བོ་མ་ནོར་ངེས་པའི་དོན་ཡིན་པར་སྟོན་
- 231 -



ལེའུ་ང་བཞི་པ།
པའི་རང་བཞིན་དང་། རང་བྱུང་གི་ཡེ་ཤེས་རྒྱུ་འབྲས་ལས་འདས་པར་སྟོན་པའི་རང་
བཞིན་དང་། ཡེ་ཇི་བཞིན་པའི་ཆོས་ཉིད་བྱ་བྱེད་རྩོལ་སྒྲུབ་ཀུན་ལས་འདས་པ་ཡིན་
པར་སྟོན་པའི་རང་བཞིན་དང་། མདོ་ལུང་ལྔ་པོ་དང་མཾཐུན་པར་ཆོས་ཐམས་ཅད་
རང་བྱུང་གི་ཡེ་ཤེས་སུ་གཏན་ལ་འབེབས་པའི་རང་བཞིན་དང་ལྔའོ་ཞེས་གསུངས་
སོ། །གསུམ་པ་དོན་བསྡུ་བ་ལ་གཉིས་ཏེ། མདོ་ལུང་ལྔ་སེམས་དཔའ་རྡོ་རྗེས་རྟོགས་
ཚུལ་མདོར་བསྟན་པས་ཡིད་ཆེས་པའི་ཚུལ་གྱིས་རྟོགས་པ་ཕུལ་བ་དང་། རྒྱས་པའི་
ཚུལ་གྱིས་རྟོགས་པ་ཕུལ་པའོ། །དང་པོ་ནི། དེ་ནས་བཀའ་ཡི་སྡུད་པོ་སེམས་དཔའ་
རྡོ་རྗེས་འདི་སྐད་ཅེས་ཞུས་ཏེ། ཀྱེ་སྟོན་པ་ཀུན་བྱེད་རྒྱལ་པོ་ལགས། སེམས་དཔའ་
རྡོ་རྗེ་བདག་གི་སོ་སོ་རང་གི་རིག་པ་ཡིས། སྟོན་པ་ཀུན་བྱེད་རྒྱལ་པོའི་རང་བཞིན་
ཇི་ལྟར་རྟོགས་པའི་དོན་འདི་ཞུ་ན། སྟོན་པ་ཀུན་བྱེད་རྒྱལ་པོ་རང་བྱུང་གི་ཡེ་ཤེས་
གཅིག་གི་ངོ་བོ་ལ་ཆོས་ཉིད་མངོན་དུ་ཕྱུང་བ་ལ་སོགས་པ་དགོས་པ་ཁྱད་པར་ད་་་་
འཕགས་པ་དང་ལྡན་པའི་བརྗོད་བྱ་ཕུན་སུམ་ཚོགས་པ་ལྔ་བྱུང་བ་ནི་འདི་ལྟ་སྟེ་ཞེས་
སོ༑ ༑གཉིས་པ་རྒྱས་པར་བཤད་པ་ལ་ལྔ་སྟེ། ཆོས་ཉིད་སྙིང་པོ་ཡིན་པར་ཡིད་ཆེས་
ནས་རྟོགས་པ་ཕུལ་བ་དང་། ཐེ་ཚོམ་སོམ་ཉི་མེད་པར་ཡིད་ཆེས་ནས་རྟོགས་པ་ཕུལ་
བ་དང་། རང་བྱུང་ཡེ་ཤེས་ཡིན་པར་ཡིད་ཆེས་ནས་རྟོགས་པ་ཕུལ་བ་དང་། མ་བཙལ་
ལྷུན་གྲུབ་ཡིན་པར་ཡིད་ཆེས་ནས་རྟོགས་པ་ཕུལ་བ་དང་། བསྟན་པའི་སྒྲོན་མེ་ཡིན་
པར་ཡིད་ཆེས་ནས་རྟོགས་པ་ཕུལ་བའོ། །དང་པོ་ནི། དེ་ལ་དགོས་པ་ཕུན་སུམ་ཚོགས་
པ་ལྔ་པོ་དེ་གང་ཞེ་ན། གནས་ལུགས་རང་བྱུང་གི་ཡེ་ཤེས་ཆོས་རྣམས་ཀྱི་སྙིང་པོ་
མཐར་ཐུག་ཏུ་གྱུར་པ་དེ་ལས། སྣང་ཞིང་སྲིད་པས་བསྡུས་པའི་ཆོས་རྣམས་ཐམས་
ཅད་ཀུན་རང་བྱུང་ཡེ་ཤེས་ཀྱི་ངོ་བོར་མི་སྣང་ཞིང་མངོན་དུ་མ་གྱུར་པ་ལ་མངོན་སུམ་
དུ་འབྱིན་ཅིང་སྟོན་པར་ནུས་པས། ཆོས་ཐམས་ཅད་ཀྱི་སྙིང་པོ་ཡིན་པའམ་འབྱུང་
གནས་ཡིན་པར་སེམས་དཔའ་རྡོ་རྗེ་བདག་ཉིད་ཡིད་ཀྱང་ཚེས་སོ་ཞེས་པ་སྟེ། གཏིང་
-232 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྫོགས་ལས། ཇི་ལྟར་སྣང་བའི་ཆོས་ཅན་ཆོས་ཉིད་ཀུན། །རྩོལ་བ་མ་བྱས་བྱང་ཆུབ་
མི་འགྱུར་དབྱིངས། །མི་སྣང་བ་ལ་མངོན་དུ་འབྱིན་ནུས་པས། །ཆོས་ཀྱི་སྙིང་པོ་ཡིན་
པར་ཡིད་ཀྱང་ཆེས། །ཅེས་གསུངས་པ་ལྟར་རོ། །
གཉིས་པ་ནི། རང་བྱུང་གི་ཡེ་ཤེས་ཉག་གཅིག་སྤྲོས་པ་དང་བྲལ་བ་རང་གི་ངོ་བོ་དེ་
ལ་མ་འཁྲུལ་བ་དོན་དམ་དང་འཁྲུལ་པ་ཀུན་རྫོབ་ཅེས་པ་དང༌། གཞན་ཡང་སངས་
རྒྱས་དང་སེམས་ཅན་ལ་སོགས་པ་བཟང་ངན་དང་བདེན་རྫུན་གཉིས་སུ་ཕྱེ་བ་མེད་
པར་ཆོས་ཐམས་ཅད་མ་ནོར་ངེས་པའི་རང་བཞིན་སྙིང་པོ་བྱང་ཆུབ་ཀྱི་སེམས་སྤྲོས་
མེད་ཐིག་ལེ་ཉག་གཅིག་གི་རང་བཞིན་དུ་སྟོན་པར་མཛད་པས། ཆོས་ཐམས་ཅད་
རང་བྱུང་ཡེ་ཤེས་ཀྱི་ངོ་བོར་སངས་རྒྱས་པའི་དོན་ལ་ཐེ་ཚོམ་སོམ་ཉི་མེད་པར་ཡིད་
ཀྱང་ཆེས་སོ་ཞེས་པ་སྟེ། དེ་ཉིད་ལས། སེམས་ཅན་ཀུན་ལ་ཁྱབ་པའི་སྙིང་པོ་འདི། །
ཐམས་ཅད་རང་ལས་བྱུང་བའི་ཡེ་ཤེས་ཏེ། །ལུང་ལྡན་བསྟན་པས་ཤེས་ཕྱིར་ངེས་
པའི་དོན། །ངེས་པའི་སངས་རྒྱས་ཡིན་པར་ཡིད་ཀྱང་ཆེས། །ཞེས་གསུངས་སོ། །
གསུམ་པ་ནི། འཁོར་འདས་ཀྱི་ཆོས་ཐམས་ཅད་རང་བྱུང་གི་ཡེ་ཤེས་གཅིག་གི་ངོ་བོ་
རུ་གྱུར་པ་ཡིན་པས། དེ་དག་རྒྱུ་གང་ལ་མི་བརྟེན་པ་དང་རྐྱེན་ལ་ལྟོས་ཏེ་མི་འགྲུབ་
ཅིང་རྒྱུ་འབྲས་གཉིས་སུ་མེད་པས་གཞན་ལ་རག་མ་ལུས་པའི་རང་བཞིན་ཡིན་པར་
བསྟན་པ་དེ་ཉིད་ཀྱི་ཕྱིར་ན། ཡེ་ནས་རང་བཞིན་གྱིས་མངོན་པར་རྫོགས་པ་སངས་
རྒྱས་པའི་ཆོས་སྐུ་ལྷུན་གྲུབ་ཆེན་པོ་འདི་ཉིད་རང་བྱུང་འདུས་མ་བྱས་པའི་ཡེ་ཤེས་ཡིན་
པར་ཡིད་ཀྱང་ཆེས་སོ། །དེ་ལས། ཡེ་ནས་གནས་པའི་རང་བྱུང་སྙིང་པོ་འདི། །རྒྱུ་
ལས་མ་བྱུང་རྐྱེན་གྱིས་མ་བསྐྱེད་པས། །རྒྱུ་འབྲས་གཉིས་མེད་ཡེ་ནས་ཆོས་སྐུ་འདི། །
རང་བྱུང་ཡེ་ཤེས་ཡིན་པར་ཡིད་ཀྱང་ཆེས། །ཞེས་གསུངས་པ་ལྟར་རོ། །
བཞི་པ་ནི། ཆོས་ཐམས་ཅད་ཆོས་ཉིད་རང་བྱུང་གི་ཡེ་ཤེས་གཅིག་གི་ངོ་བོ་དེ། རྒྱུ་
རྐྱེན་གང་ལའང་ལྟོས་པ་མེད་པར་ཡེ་ནས་ལྷུན་གྱིས་གྲུབ་པ་ཡིན་པའི་ཕྱིར་ན། དོན་
-233-



ལེའུ་ང་བཞི་པ།
གཉིས་བསྒྲུབ་པའི་ཕྲིན་ལས་བཙལ་ཞིང་འབད་པའི་སྒོ་ནས་བྱ་བྱེད་གང་ཡང་བྱ་མི་
དགོས་པ་སྟེ། དེས་ན་མ་བཙལ་ལྷུན་གྱིས་གྲུབ་པ་ཡིན་པར་ཡིད་ཀྱང་ཆེས་སོ་ཞེས་
པ་སྟེ། དེ་ལས། གཞན་ནས་མ་བཙལ་རང་ལས་རྙེད་པའི་ཕྱིར། །གཉེན་པོས་མ་
བསྐྱེད་རང་བཞིན་ཡིན་པས་ན། །ལུས་ངག་ཆེད་དུ་བཙལ་དུ་མེད་པའི་ཕྱིར། །མ་
བཙལ་ལྷུན་གྱིས་གྲུབ་པར་ཡིད་ཀྱང་ཆེས། །ཞེས་པ་ལྟར་རོ། །
ལྔ་པ་ནི། གང་ཞིག་སྣང་ཞིང་སྲིད་པས་བསྡུས་པའི་ཆོས་རྣམས་ཐམས་ཅད་རང་བྱུང་
ཡེ་ཤེས་གཅིག་གི་ངོ་བོ་ཡིན་པ་དེ་ཡི་ཕྱིར་ན། རང་བྱུང་གི་ཡེ་ཤེས་ཡེ་ནས་གཟུང་
འཛིན་གྱི་སྤྲོས་པ་གང་གིས་ཀྱང་མ་བསྒྲིབས་པར་མ་འགགས་རང་གསལ་གྱི་ངོ་བོར་
གནས་པ་ཡིན་པས། དེ་ཡི་ངོ་བོར་གྱུར་པའི་ཇི་ལྟར་སྣང་བའི་སྣང་སྲིད་ཀྱི་ཆོས་རྣམས་
ཐམས་ཅད་ཀྱང་མ་བསྒྲིབས་པར་གསལ་བར་སྣང་ཞིང་། ཆོས་རྣམས་ཐམས་ཅད་
གཉིས་མེད་ཆོས་སྐུ་ཆེན་པོར་ངོ་སྤྲད་ཅིང་གཏན་ལ་འབེབས་པའི་ཕྱིར་ན། བསྟན་པ་
ཐམས་ཅད་ཀྱི་བརྗོད་བྱའི་སྙིང་པོ་མཐར་ཐུག་པ་སྟོན་པར་མཛད་པ་དང་དེ་དག་གི་
འབྱུང་གནས་ཀྱང་ཡིན་པས། སྟོན་པའི་སྒྲོན་མ་ཡིན་པར་ཡིད་ཀྱང་ཆེས་སོ་ཞེས་
གསུངས་སོ། །དེ་ལྟར་ཡང་གཏིང་རྫོགས་ལས། སྡེ་སྣོད་ཆོས་རྣམས་མན་ངག་ཀུན་
གྱི་ནི། །འབྱུང་གནས་གཏན་ལ་འབེབས་པའི་ཆོས་ཡིན་པས། །བསྟན་པས་གོ་ཞིང་
རྟོགས་པ་འབྱུང་བའི་ཕྱིར། །ཀུན་གྱི་སྤྱི་འགྲེལ་ཡིན་པར་ཡིད་ཀྱང་ཆེས། །ཞེས་དང་།
གཞན་ཡང་རང་བཞིན་ལྔ་པོ་དེ་དག་གི་དོན་བང་མཛོད་འཕྲུལ་ལྡེ་ལས་ཀྱང་བསྟན་ཏེ།
དེ་ཉིད་ལས། ཇི་ལྟར་སྣང་བའི་ཆོས་རྣམས་ཀུན། །བྱང་ཆུབ་སེམས་ཀྱི་ཆོས་ཉིད་ཡིན། །
མི་སྣང་མངོན་དུ་འབྱིན་ནུས་པས། །ཆོས་ཀྱི་སྙིང་པོ་ཡིན་པར་ཡིད་ཀྱང་ཆེས། །རྒྱུ་ལས་
མ་བྱུང་རྐྱེན་གྱིས་མ་བསྐྱེད་པས། །རང་བྱུང་ཡེ་ཤེས་ཡིན་པར་ཡིད་ཀྱང་ཆེས། །རང་
བཞིན་བཅུ་ཡིས་བཙལ་དུ་མེད་པའི་ཕྱིར། །མ་བཙལ་ལྷུན་གྲུབ་ཡིན་པར་ཡིད་ཀྱང་
ཆེས། །ཆོས་རྣམས་ཐམས་ཅད་གཏན་ལ་འབེབས་པའི་ཕྱིར། །སྟོན་པའི་སྒྲོན་མ་ཡིན་
• 234 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར་ཡིད་ཀྱང་ཆེས། །སྡེ་སྣོད་ཀུན་དང་རྒྱུད་ཀུན་གྱི། །འབྱུང་གནས་གཏན་ལ་འབེབ་
པའི་ཕྱིར། །ཀུན་གྱི་སྤྱི་འགྲེལ་ཡིན་པར་ཡིད་ཀྱང་ཆེས། །ཞེས་གསུངས་སོ། །འདི་
དག་ཐམས་ཅད་ཡིན་པ་ལ་ཡིན་པར་ཡིད་ཆེས་པ་ཡིན་པས་ན་དེ་ལྟར་མཐུན་པའི་རྒྱན་
སྦྱར་བ་ཡིན་ནོ། །ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་མདོ་
ལུང་ཐམས་ཅད་ཀུན་བྱེད་ཉིད་ཀྱི་རང་བཞིན་དུ་བསྡུས་ནས་བསྟན་པའི་ལེའུ་སྟེ་ང་
བཞི་པའི་འགྲེལ་བའོ།། །
གཉིས་པ་བརྗོད་བྱ་དོན་གྱི་སྙིང་པོའི་འགྲེལ་བ་ནི། ཆོས་ཐམས་ཅད་མ་བཙལ་ལྷུན་
གྱིས་གྲུབ་པའི་བྱང་ཆུབ་ཀྱི་སེམས་སུ་འདུ་བས་མདོ་ལུང་ཀུན་གྱི་སྙིང་པོ་གཅིག་ཏུ་
བསྡུས་པ་སེམས་ཉིད་རང་བྱུང་གི་ཡེ་ཤེས་ལ་སྤང་བླང་དང་བཅོས་བསླད་མི་བྱེད་པར་
ཇི་བཞིན་པའི་སེམས་ཉིད་ཡེ་བཞིན་པར་བཞག་པས། མ་བཙལ་ལྷུན་གྱིས་གྲུབ་པའི་
ཡོན་ཏན་དང་། ད་ལྟ་ཉིད་ནས་རང་ལ་གནས་པའི་དགོངས་པ་ནང་ནས་འཆར་བའི་
ལེའུ་ང་ལྔ་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་རང་
བྱུང་ཡེ་ཤེས་གཅིག་གི་ངོ་བོ་ལ་དོན་གྱི་རང་བཞིན་རྣམ་པ་ལྔ་དང་ལྡན་པ་སྟོན་པར་
བྱེད་པའི་རྗོད་བྱེད་མདོ་ལུང་ལྔ་བཅུ་རྩ་བདུན་གྱིས་ཇི་ལྟར་བསྟན་ཚུལ་བཤད་པའི་
རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས། ཁམས་གསུམ་གྱི་སེམས་
ཅན་དང་སྐུ་གསུམ་གྱི་སྟོན་པ་ལ་སོགས་པའི་ཆོས་ཐམས་ཅད་བྱང་ཆུབ་ཀྱི་སེམས་ལས་
གཞན་དུ་མེད་པར་རང་བྱུང་ཡེ་ཤེས་ཀྱི་ངོ་བོར་སངས་རྒྱས་པ་ཡིན་པས། ཐེག་པ་འོག་
མ་ལྟར་སྤོང་འགོགས་སྦྱོང་བསྒྱུར་གང་ལ་ཡང་མི་བྱེད་པར་མ་བཅོས་ཇི་བཞིན་ཉིད་
དུ་གནས་པས། མི་རྩོལ་བདེ་བ་ཆེན་པོའི་ས་ལ་ད་ལྟ་ཉིད་ནས་ཕྱིན་པར་སྟོན་པའི་
མདོ་ལུང་འདི་གསུངས་སོ། །གཉིས་པ་ལ་གསུམ་སྟེ། སྣང་སྲིད་འཁོར་འདས་ཀྱིས་
བསྡུས་པའི་ཆོས་ཐམས་ཅད་རང་བྱུང་གི་ཡེ་ཤེས་སུ་བསྟན་པ། ཐེག་པ་འོག་མ་བས་
མ་རྟོགས་པའི་སྐྱོན་བཤད་པ། དེ་ཉིད་ལུང་བསྟན་པར་གདམས་པའོ། །དང་པོ་ལ་
- 235 -



ལེའུ་ང་ལྔ་པ།
གསུམ་སྟེ། ཆོས་ཐམས་ཅད་རང་བྱུང་གི་ཡེ་ཤེས་སུ་བསྟན་པ། དེ་ཉིད་རྟོགས་པས་
འཁོར་བ་མྱང་འདས་སུ་མཉམ་པར་གྲོལ་བ། རང་བྱུང་ཡེ་ཤེས་དངོས་བསྟན་པའོ། །
དང་པོ་ལ་གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཆོས་ཐམས་ཅད་རང་བྱུང་ཡེ་ཤེས་གཅིག་གི་
རང་བཞིན་ལས་གཞན་དུ་མེད་པའི་ཚུལ་འདི་བཤད་ཀྱིས་ཉོན་ཅིག དེ་ཡང་ཇི་ལྟར་
ཞེ་ན་སྣང་སྲིད་སྣོད་བཅུད་ཀྱིས་བསྡུས་པ་ཡི་ཆོས་རྣམས་ཐམས་ཅད་དང་། སྐུ་གསུམ་
གྱི་སྟོན་པ་རྣམས་ཀྱིས་བསྟན་པའི་གསུང་རབ་སྡེ་སྣོད་ཐམས་ཅད་ཀྱི་བརྗོད་བྱའི་དོན་
དང་རྗོད་བྱེད་ཚིག་ཏུ་བསྡེབ་ནས་བརྗོད་པ་ཐམས་ཅད་ཀུན་གཞན་དུ་མེད་པར། རྩ་
བ་བྱང་ཆུབ་ཀྱི་སེམས་ལས་བྱུང་ཞིང་བྱང་ཆུབ་སེམས་ཀྱི་ངོ་བོ་ཡིན་པ་ཡི་ཚུལ་ནི་འདི་
ལྟ་སྟེ། ཞེས་སོ། །གཉིས་པ་རྒྱས་པར་བཤད་པ་ལ་གསུམ་སྟེ། ཀུན་གྱི་འབྱུང་གནས་
ཆོས་ཀྱི་དབྱིངས་དང་ནམ་མཁའི་ཁམས་སུ་བསྟན་པ། དེ་ལས་སྣང་བའི་འབྱུང་ལྔ་
ནམ་མཁའ་སེམས་སུ་བསྟན་པ། ཁམས་གསུམ་དང་སྐུ་གསུམ་སེམས་སུ་བསྟན་པའོ། །
དང་པོ་ནི། འདི་ལྟར་ཆོས་ཐམས་ཅད་ཀུན་གྱི་འབྱུང་གནས་ནི་ཆོས་དབྱིངས་སྐྱེ་བ་
མེད་པ་སྤྲོས་བྲལ་ནམ་མཁའི་ཁམས་འདི་ལས་གཞན་དུ་མེད་དོ། །སྣང་སྲིད་སྣོད་
བཅུད་ཀྱི་ཆོས་གང་སྣང་ཐམས་ཅད་རྒྱུ་རྐྱེན་གཞན་མེད་པར་སྐྱེ་མེད་ཀྱི་རྩལ་ལས་
འགག་མེད་ཀྱི་རོལ་བར་ཤར་བ་ཙམ་ཡིན་པའི་ཕྱིར་ཏེ། དཔལ་ལྡན་ན་ག་རྫུ་ནས།
བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་
པོ་གང་དང་གང་ན་ཡང་། །སྐྱེ་བ་ནམ་ཡང་ཡོད་མ་ཡིན། །ཞེས་དང་། མདོ་ལས། གང་
ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་
རག་ལས་གང་ཏེ་སྟོང་པ་ཉིད། །གང་གིས་སྟོང་ཉིད་ཤེས་ཏེ་བག་ཡོད་ཡིན། །ཅེས་
གསུངས་པ་ལྟ་བུའི་ཕྱིར་རོ། །དེ་ལྟ་བུའི་སྐྱེ་མེད་སྤྲོས་པ་དང་བྲལ་བ་ཆོས་ཀྱི་དབྱིངས་
དང་སྣང་སྲིད་སྣོད་བཅུད་ཐམས་ཅད་གང་དུ་སྣང་བའི་གནས་ནམ་མཁའི་ཁམས་ཀྱི་
- 236 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བཞིན་རང་བྱུང་འདུས་མ་བྱས་པ་སྤྲོ་བསྡུ་དང་གསལ་འགྲིབ་སོགས་ཀྱི་མཚན་མ་
ཐམས་ཅད་དང་བྲལ་བའི་བདག་ཉིད་ཅན་འདི་ཡང་བྱང་ཆུབ་སེམས་ཀྱི་རང་བཞིན་
ཡིན་ཏེ། དེ་ཡང་རིག་པ་བྱང་ཆུབ་སེམས་ཀྱི་ཀློང་ལས་འཁོར་འདས་ཀྱི་སྣང་བ་མུ་མེད་
པ་སྤྲོས་པ་ལྟར་སྣང་ཡང་། སྣང་བའི་དུས་ཉིད་ནས་དོན་ལ་འཁོར་འདས་གང་ཡང་
ཡོད་མ་མྱོང་བས་མ་སྤྲོས་ཤིང་གཟུང་འཛིན་གྱི་རྟོག་པ་གང་གིས་མ་བསྒྲིབས་པ་ཡི་
སྙིང་པོ་བྱང་ཆུབ་ཀྱི་སེམས་འདི་ལས་གཞན་ཞིག་ཡིན་པར། སྟོན་པ་ཀུན་བྱེད་རྒྱལ་
པོ་བདག་གིས་གསུངས་པ་མེད་དོ། །
ཞེས་པ་སྟེ། ཀློང་ཆེན་ལས། འབྱུང་བ་ལྔ་ཡང་ནམ་མཁའི་དབྱིངས། །ཕྱི་ནང་སྣོད་
བཅུད་ནམ་མཁའི་དབྱིངས། །འདོད་ཡོན་རྣམ་ལྔ་ནམ་མཁའི་དབྱིངས། །ནམ་མཁའི་
དབྱིངས་ཀྱང་སེམས་ཀྱི་ཀློང། །ཞེས་པ་བཞིན་ནོ། །གཉིས་པ་ནི། དེ་བཞིན་དུ་སྣོད་
ཀྱི་འཇིག་རྟེན་ལྟར་སྣང་བའི་འབྱུང་བ་ཆེན་པོ་ནམ་མཁའ་དང་རླུང་དང་ཆུ་དང་ས་དང་
མེ་ཡི་རྣམ་པར་སྣང་བ་འདི་ཡང་བྱང་ཆུབ་སེམས་ཀྱི་ངོ་བོར་ཡེ་ནས་ལྷུན་གྱིས་གྲུབ་
པའི་རྩལ་ལས་ཕྱི་རོལ་དུ་འབྱུང་ལྔའི་ངོ་བོ་ལྟར་དུ་སྣང་བ་ཙམ་ལས་གཞན་དུ་མེད་པར་
བསྟན་པ་ཡིན་ཏེ། དྲི་མེད་ཀ་དག་གི་རྒྱུད་ལས། མི་འགྱུར་བ་ནི་ས་ཡི་བདག་ཉིད་ཆེ། །
དྲི་མེད་ཀུན་འདུས་ཆུ་ཡི་བདག་ཉིད་ཆེ། །གཟུང་འཛིན་རྟོག་མེད་མེ་ཡི་བདག་ཉིད་ཆེ། །
དབྱིངས་ལ་ཐོགས་མེད་རླུང་གི་བདག་ཉིད་ཆེ། །རང་གསལ་མི་འགག་ནམ་མཁའི་
བདག་ཉིད་ཆེ། །འབྱུང་བ་ལྔ་ཡི་བདག་ཉིད་ཆོས་ཀྱི་སྐུ། །རིག་པ་ཉག་གཅིག་འགྱུར་
མེད་ལྷུན་གྱིས་གྲུབ། །ཅེས་དང་། བང་མཛོད་འཕྲུལ་ལྡེ་ལས། བྱང་ཆུབ་སེམས་ལ་
ཀུན་བརྟེན་པས། །བྱང་ཆུབ་སེམས་ནི་ས་ལྟར་སྣང་། །བྱང་ཆུབ་སེམས་ཀྱིས་ཀུན་
སྡུད་པས། །བྱང་ཆུབ་སེམས་ནི་ཆུ་ལྟར་སྣང་། །ཀུན་ལ་སྙོམས་ཤིང་སྨིན་བྱེད་པས། །
བྱང་ཆུབ་སེམས་ནི་མེ་ལྟར་སྣང་། །གཟུགས་མེད་མཁའ་ལ་རྒྱུ་བའི་ཕྱིར། །བྱང་ཆུབ་
སེམས་ནི་རླུང་ལྟར་སྣང་། །སྣང་མེད་ཀུན་ལ་ཁྱབ་པའི་ཕྱིར། །བྱང་ཆུབ་མཁའ་ལྟར་
- 237 -



ལེའུ་ང་ལྔ་པ།
སྣང་བ་ཡིན། །ཞེས་སོ། །གསུམ་པ་ལ་གཉིས་ཏེ། མདོར་བསྟན་པ་དང་། ཁམས་
གསུམ་སྐུ་གསུམ་རིགས་དྲུག་གསུམ་གྱིས་རྒྱས་པར་བཤད་པའོ། །དང་པོ་ནི། འདི་
ལྟར་འདོད་པའི་ཁམས་དང་གཟུགས་ཁམས་དང་གཟུགས་མེད་ཀྱི་ཁམས་གསུམ་པོ་
འདི་ཡང་བྱང་ཆུབ་ཀྱི་སེམས་ཀྱི་ངོ་བོ་སྟོང་གསལ་རིགས་པ་གསུམ་གྱི་རང་རྩལ་མངོན་
དུ་སྣང་བ་ཡིན་ཞིང་། ཁམས་གསུམ་གྱིས་སེམས་ཅན་དེ་རྣམས་ལ་ལམ་སྟོན་པར་
མཛད་པ་ཡི་སྟོན་པ་སྐུ་གསུམ་དུ་སྣང་བ་ཡང་སྙིང་པོ་བྱང་ཆུབ་སེམས་ཀྱི་རང་བཞིན་
རྣམ་པ་གསུམ་གྱི་ངང་ལས་སྣང་བ་ཡིན་ནོ། །
ཀློང་ཆེན་ལས། རང་བཞིན་དབྱིངས་ཀྱི་རོལ་པ་ནི། །འཁོར་འདས་གཉིས་སུ་ཡེ་ནས་
བྱུང་། །ཐུགས་རྗེ་ཤུགས་ཀྱི་རོལ་པ་ནི། །གདུལ་བྱའི་དོན་ལ་མ་འགགས་སྟེ། །འགྲོ་
དོན་ཕྱོགས་མེད་མཛད་པ་ཡི། །ལས་ལས་གྲུབ་པའི་སེམས་ཅན་ལ། །ཐུགས་རྗེ་ལས་
གྲུབ་སངས་རྒྱས་ཏེ། །སྤྲུལ་པ་གསུམ་གྱི་ངོ་བོར་སྣང་། །ཞེས་པ་ལྟར་རོ། །གཉིས་པ་
ནི༑ དེ་ལྟར་ཁམས་གསུམ་དང་སྐུ་གསུམ་བྱང་ཆུབ་སེམས་ཀྱི་རང་བཞིན་ཡིན་ཚུལ་
དེ་ཇི་ལྟར་ན། སེམས་ཉིད་རང་བྱུང་གི་ཡེ་ཤེས་ཀྱི་ཐུགས་རྗེ་རིག་པའི་རོལ་བ་མ་
འགགས་པར་ཤར་བ་འདོད་པའི་ཁམས་སུ་སྣང་བ་དང་། སེམས་ཉིད་བསྒྲིབ་མེད་
འོད་གསལ་བའི་ངོ་བོ་གསལ་བའི་ཆར་སྣང་བ་གཟུགས་ཀྱི་ཁམས་དང་། སེམས་ཀྱི་
རང་བཞིན་མ་སྐྱེས་གདོད་ནས་དག་པའི་ཆ་ལས་གཟུགས་མེད་པའི་ཁམས་སུ་སྣང་
བ་ཡིན་ནོ། །དེ་བཞིན་དུ་སེམས་ཉིད་ཀྱི་རང་བཞིན་ཡེ་ནས་མ་སྐྱེས་ཤིང་སྤྲོས་པ་དང་
བྲལ་བ་ཆོས་ཀྱི་སྐུ་དང་། སེམས་ཉིད་རང་བྱུང་གི་ཡེ་ཤེས་ཉིད་ཀྱི་རོལ་བ་ལ་ཉིད་
ཀྱིས་ལོངས་སྤྱོད་པ་ལོངས་སྤྱོད་རྫོགས་པའི་སྐུ་དང་། སེམས་ཉིད་འཕོ་འགྱུར་དང་
བྲལ་བ་ལས་སེམས་ཀྱི་རོལ་བ་ཐུགས་རྗེ་སྤྲུལ་པའི་སྐུ་སེམས་ཅན་གྱི་དོན་མཛད་པར་
སྤྲུལ་པ་སྤྲུལ་པའི་སྐུ་ཡིན་པས། སྟོན་པ་སྐུ་གསུམ་ཀྱང་བྱང་ཆུབ་སེམས་ལས་གཞན་
དུ་མེད་པས་གདུལ་བྱ་འདུལ་བྱེད་རྣམས་ཀྱང་ཐ་དད་དུ་མེད་པར་བྱང་ཆུ་སེམས་ཀྱི་
- 238 -
t མྱ ཝ



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ངོ་བོ་དབྱེར་མེད་གཅིག་ཏུ་བསྟན་ཏེ། ལ་ཟློ་ལས། འདོད་ཁམས་གཟུགས་ཁམས་
གཟུགས་མེད་ཁམས་གསུམ་བསྟན་པ་ཡང་། །ཆོས་ཉིད་བྱང་ཆུབ་སེམས་ཀྱི་ངོ་བོར་
བྱུང་བ་ཡིན། །གཟུགས་མེད་ཁམས་ལ་གཟུགས་སུ་མེད་པར་ངོ་བོས་སྟོང་། འཛིན་
མེད་ཆོས་ཀྱི་སྐུ་རུ་ཡེ་ནས་བཞུགས་པ་ཡིན་། །འདོད་པའི་ཁམས་ནི་ལོངས་སྤྱོད་སྐུ་
རུ་བཞུགས་པ་ཡིན། །ཉིད་ཀྱིས་ཉིད་ལ་ལོངས་སྤྱོད་སེམས་དཔས་དགོངས་ལགས་
སམ། །སེམས་ཀྱི་ལོངས་སྤྱོད་མིན་པ་ཡེ་ནས་ཡོད་མི་སྲིད། །སྔ་མའི་རྒྱག་ཟད་ཕྱི་མའི་
རྒྱག་ལ་ལོངས་སྤྱོད་བཞིན། །སྔ་མ་གྲོལ་ཞིང་ཕྱི་མའི་འདོད་ཡོན་ལོངས་སྤྱོད་ཡིན། །
དེས་ན་འདོད་ཁམས་ལོངས་སྤྱོད་སྐུ་རུ་བསྟན་པ་ཡིན། །སྣང་སྲིད་གཟུགས་སུ་ཤར་
བ་བྱང་ཆུབ་སེམས་ཀྱི་གཟུགས། །གཟུགས་ལ་ངེས་པ་མེད་པ་སྣ་ཚོགས་སྤྲུལ་པའི་སྐུ། །
སེམས་ཉིད་སྐྱེས་མེད་གཅིག་ལས་སྣ་ཚོགས་འབྱུང་བས་ན། །མེད་བཞིན་སྣ་ཚོགས་
འབྱུང་བ་སྤྲུལ་སྐུ་ཡིན་པར་གསུངས། །ཞེས་སོ། །དེ་ལྟར་ཁམས་གསུམ་པོ་ཐམས་
ཅད་བྱང་ཆུབ་ཀྱི་སེམས་ཡིན་པ་དེ་བས་ན་དམྱལ་བ་དང་ཡི་དྭགས་ལ་སོགས་པའི་
འགྲོ་བ་རིགས་དྲུག་གི་སྡུག་བསྔལ་ཚ་གྲང་དང་བཀྲེས་སྐོམ་བླུན་ལྐུགས་ལ་སོགས་
པ་ནས། ལྷ་རྣམས་རང་གནས་ལས་འཕོ་ཞིང་གནས་རིས་འོག་མར་ལྷུང་བར་འགྱུར་
བའི་བར་གྱི་སྡུག་བསྔལ་དུ་སྣང་བ་རྣམས་ཀྱང་བྱང་ཆུབ་སེམས་ཀྱི་རང་བཞིན་ཡིན་
པས་སེམས་ཅན་རྣམས་ཀྱིས་ངོ་མ་ཤེས་པའི་དབང་གིས་སྡུག་བསྔལ་ལྟར་སྣང་བ་ཙམ་
ལས། དོན་ལ་སངས་རྒྱས་རྣམས་ཀྱི་ཟག་མེད་རང་བྱུང་གི་བདེ་བ་ཉིད་ཡིན་ཏེ། སངས་
རྒྱས་དང་སེམས་ཅན་གཉིས་ཡེ་ནས་དབྱེར་མེད་པ་ཡིན་པས་སངས་རྒྱས་རྣམས་ཀྱི་
ཟག་མེད་ཀྱི་བདེ་བ་དེ་སེམས་ཅན་རྣམས་ཀྱི་རྒྱུད་ལ་ཡོད་དགོས་པའི་ཕྱིར་དང་། སྡུག་
བསྔལ་ཞེས་བྱ་བ་དུང་ལ་སེར་འཛིན་ལྟར་དུ་འཁྲུལ་པས་བརྟགས་པ་ཙམ་ལས་མེད་
པའི་ཕྱིར་ཏེ། མུ་ཏིག་ཕྲེང་བ་ལས། འགྲོ་བའི་སྡུག་བསྔལ་མྱོང་བའི་ཚེ། །ང་ཡི་བདེ་
བ་རང་ཤར་ཡིན། །དེ་དུས་བདེ་སྡུག་དབྱེར་མེད་ན། །ང་ཡི་ཡོན་ཏན་འདི་ལ་རྫོགས། །
-239 -



ལེའུ་ང་ལྔ་པ།
ཞེས་དང་། སྔ་མ་ལས། དུས་གསུམ་སངས་རྒྱས་ན་རཀ་གནས་ན་འཁྱམས། །དམྱལ་
ཁམས་བཅོ་བརྒྱད་སྐྱེ་མེད་བཙན་ས་ཟིན། །ཡི་དྭགས་བཀྲེས་སྐོམ་བདུད་རྩིའི་ཀློང་
ན་བྱེད། །ངན་སྐྱུགས་མཐོང་ན་ལྷ་རྣམས་བདུད་རྩི་གསོལ། །ཞེས་གསུངས་པ་ལྟར་
རོ༑ ༑ །
གཉིས་པ་ནི། དེ་ལྟར་བྱང་ཆུབ་སེམས་ལས་ཤར་བའི་ཆོས་ཐམས་ཅད་ཆོས་ཉིད་མཉམ་
པ་ཉིད་ཀྱི་ངང་ལས་གཡོ་བ་མེད་པའི་ཚུལ་དེ་རྟོགས་ནས་བཟང་ངན་བླང་དོར་སོགས་
སུ་མི་རྟོག་པར། མ་བཅོས་མཉམ་པ་ཉིད་དུ་བཞག་པས་གནས་ལུགས་ཇི་བཞིན་པ་
ཆོས་ཉིད་སྤྲོས་པ་དང་བྲལ་བའི་ངང་དུ་རང་སར་གྲོལ་བར་གསུངས་པའོ། །གསུམ་
པ་རང་བྱུང་ཡེ་ཤེས་དངོས་བསྟན་པ་ལ་གསུམ་སྟེ། ཡུལ་ལ་མི་རྟོག་པས་ལས་དང་
བག་ཆགས་བཟང་ངན་གང་ཡང་མི་སོགས་པར་བསྟན་པ། ངོ་བོ་དབྱིངས་ལས་མ་
གཡོས་པས་སྤང་བླང་འཕོ་འགྱུར་མེད་པར་བསྟན་པ། རང་བྱུང་གི་ཡེ་ཤེས་ཉིད་རིག་
མ་རིག་གིས་འཁོར་འདས་ཀུན་གྱི་གོ་འབྱེད་པ་དོན་གྱི་ནམ་མཁའ་ཆེན་པོར་བསྟན་
པའོ། །དང་པོ་ནི། དེ་ལྟར་ཆོས་ཐམས་ཅད་བཟང་ངན་བླང་དོར་མེད་པར་གདོད་ནས་
རང་བྱུང་གི་ཡེ་ཤེས་གཅིག་གི་རང་བཞིན་ཡིན་ལ། རང་བྱུང་གི་ཡེ་ཤེས་རང་གི་ངོ་བོ་
ནི་གཟུང་འཛིན་མཚན་མའི་རྟོག་པ་ཐམས་ཅད་དང་བྲལ་བས། ཡུལ་ཅི་ལའང་མི་རྟོག་
ཅིང་རྐྱེན་གང་གིས་ཀྱང་བསྒྱུར་དུ་མེད་པ་ནམ་མཁའ་ལྟ་བུའི་ཆོས་ཉིད་ཡིན་པས་ན།
ལས་དགེ་སྡིག་སོགས་ཀྱི་བག་ཆགས་བཟང་ངན་གྱི་སྐྱོན་ཡོན་ཀུན་དང་བྲལ་བ་ཡིན་
པས་ཆོས་འདི་དག་ཐམས་ཅད་སྤང་བླང་བཅོས་བསྒྱུར་ལ་མ་ལྟོས་པར་ཆོས་སྐུ་དྲི་བྲལ་
ཉིད་དུ་གནས་པར་བསྟན་པ་ཡིན་ནོ། །གཉིས་པ་ནི། དེ་ལྟར་བག་ཆགས་བཟང་ངན་
ལ་སོགས་པས་གོས་པ་མེད་པ་རང་བྱུང་འདུས་མ་བྱས་པའི་ངོ་བོ་རྣམ་རྟོག་གིས་གཡོ་
བ་མེད་པ་དེ་ཉིད་ལ། སྙིང་པོའི་ཡོན་ཏན་ཐམས་ཅད་ཉི་མ་དང་འོད་ཟེར་ལྟར་འདུ་
འབྲལ་མེད་པར་ཡོད་ཀྱང་དེ་ཉིད་འདོད་ཅིང་དང་དུ་མི་ལེན་ཞིང་། སྐྱོན་རྣམས་མི་
- 240 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འདོར་བའམ་འདོར་འདོད་ཀྱི་རྟོག་པ་དང་བྲལ་བས་ཆེད་དུ་མི་སྤོང་ཡང་ཡེ་ནས་ཆོས་
སྐུ་དྲི་བྲལ་གྱི་ངོ་བོར་གནས་པས་སྐྱོན་གྱིས་གོས་པ་ཡང་མེད་ལ། དེ་ལྟར་སྐྱོན་ཡོན་
ལ་སྤང་བླང་དུ་ལྟ་བ་ལ་སོགས་པ་རེ་དོགས་དགག་སྒྲུབ་ཀྱི་རྣམ་པར་རྟོག་པ་ཀུན་དང་
བྲལ་བ་དེ་བས་ན་བདེ་བ་མི་བསྒྲུབ་ལ། སྡུག་བསྔལ་སྤང་དུ་མེད་པར་བདེ་སྡུག་བླང་
དོར་དང་བྲལ་བའི་ཆོས་ཉིད་ཇི་བཞིན་པ་ལ་གནས་པ་དེ་ལས་ཡེ་ནས་གཡོས་པ་མེད་
པར་གསུངས་སོ། །
དེ་བཞིན་དུ་རང་བྱུང་གི་ཡེ་ཤེས་དེ་ལ་ལམ་སྦྱང་བགྲོད་ལ་སོགས་པའི་རྐྱེན་གྱིས་བསྒྱུར་
བས་གོང་ནས་གོང་དུ་ཁྱད་པར་དུ་འགྱུར་བའི་ཆོས་ཀྱང་གང་ཡང་མེད་ལ། རེ་འདོད་
ཀྱི་བློས་བསྒྲུབ་བྱ་གང་ཞིག་སྒྲུབ་པས་ལེན་པར་བྱས་པས་ཐོབ་པར་བྱེད་པའི་ཆོས་
ཀྱང་མེད་པ་ཡིན་ནོ། །གསུམ་པ་ནི། འདི་ལྟར་ཕྱི་ནང་སྣང་སྲིད་ཀྱི་ཆོས་རྣམས་ཀྱི་
རང་བཞིན་ཆོས་དབྱིངས་བྱང་ཆུབ་སེམས་ཀྱི་ནམ་མཁའ་ལས་ཇི་ལྟར་འབྱུང་བའི་
མཚན་ཉིད་དམ་ཚུལ་ནི། དཔེར་ན་ཀུན་བྱེད་རྒྱལ་པོ་བྱང་ཆུབ་ཀྱི་སེམས་ལཾས་རང་
བྱུང་གི་ཡེ་ཤེས་འོད་གསལ་བའི་སྣང་བ་འགགས་མེད་དུ་འབྱུང་བ་དང་འདྲ་བ་ཡིན་
ནོ་ཞེས། གཞི་དབྱིངས་ཡེ་སྟོང་ཆེན་པོ་སྤྲོས་བྲལ་ནམ་མཁའ་ལྟ་བུའི་ངང་ལས། རང་
གདངས་འགག་པ་མེད་པ་འོད་གསལ་ཡེ་ཤེས་ཀྱི་སྣང་ཆ་རྩོལ་མེད་དུ་འཆར་བའི་
དཔེས་མཚོན་ཏེ་བསྟན་པ་ཡིན་ན་ཡང་། དོན་ལ་འདྲ་ཞེས་བརྗོད་པ་ཡང་མིང་དུ་
བཏགས་པ་ཙམ་ལས་སྣང་སྲིད་འཁོར་འདས་སུ་སྣང་བའི་ཆོས་རྣམས་ཀྱི་ངོ་བོ་འདི་
ཉིད་རང་བྱུང་ཡེ་ཤེས་ཀྱི་རོལ་པ་འོད་གསལ་མ་འགགས་པའི་སྣང་ཆ་ཡིན་ཕྱིར་དཔེ་
དོན་ཐ་དད་དུ་ཡོད་པ་མ་ཡིན་པར་གསུངས་སོ། །གཉིས་པ་ཐེག་པ་འོག་མས་མ་
རྟོགས་པའི་སྐྱོན་བཤད་པ་ལ་བཞི་སྟེ། ཉན་རང་གིས་སྤོང་འགོགས་བྱས་པས་མི་
རྟོགས་པའི་སྐྱོན། བྱང་སེམས་ཀྱིས་བདེན་གཉིས་སོ་སོས་སྦྱངས་པས་མ་རྟོགས་པའི་
སྐྱོན་ཕྱི་ཐུབ་པ་རྒྱུད་གསུམ་གྱིས་ཏིང་འཛིན་ཆོ་གའི་རིམ་པས་བསྒོམ་པས་མ་རྟོགས་
241 -



ལེའུ་ང་ལྔ་པ།
པའི་སྐྱོན། ནང་པ་སྔགས་ཀྱི་རྒྱུད་སྡེ་གཉིས་ཀྱིས་ཐབས་ཤེས་བསྐྱེད་རྫོགས་ཀྱི་རྩོལ་
བས་མ་རྟོགས་པའི་སྐྱོན་ནོ། །དང་པོ་ནི། དེ་ལྟར་སྣང་སྲིད་འཁོར་འདས་སུ་སྣང་བའི་
ཆོས་ཐམས་ཅད་ཇི་ལྟར་སྣང་བ་ལྟར་སོ་སོ་རིས་ཆད་དུ་གྲུབ་པ་ཅི་ཡང་མེད་པར། ཆོས་
ཐམས་ཅད་ཆོས་ཉིད་མཉམ་པ་ཉིད་རང་བྱུང་གི་ཡེ་ཤེས་གཅིག་གི་རང་བཞིན་ཡིན་
པས་སྤང་བླང་དུ་བྱ་བ་ཅི་ཡང་མེད་པ་ལ། ཉན་རང་གི་ཐེག་པ་བ་རྣམས་ཀྱི་རང་བྱུང་
གི་ཡེ་ཤེས་ཆོས་ཉིད་མཉམ་པ་ཆེན་པོའི་ཡུལ་གཅིག་པུ་དེ་ལ། གཟུང་འཛིན་དང་
སྤང་བླང་དུ་བྱ་བའི་ཆོས་གཞན་ཐ་དད་དུ་མཐོང་ནས་རང་བྱུང་གི་ཡེ་ཤེས་དེ་ཡི་ངོ་བོ་
ཡིན་པར་མ་ཤེས་པར། ཕྱི་ནང་སྣང་སྲིད་ཀྱི་ཆོས་འདི་རྣམས་ལ་སྡུག་ཀུན་གྱི་ངོ་བོར་
གཟུང་ནས། ཆོས་ཉིད་བྱང་ཆུབ་ཀྱི་སེམས་དེ་སྤོང་ཞིང་འགོག་པར་བྱེད་པ་ཡིན་ཕྱིར།
རང་བྱུང་གི་ཡེ་ཤེས་དེ་དང་འཕྲད་པར་མི་འགྱུར་བས་རིག་པ་བྱང་ཆུབ་སེམས་ཀྱི་ངོ་
བོ་ལ་སློང་འགོགས་ཀྱི་ཡུལ་དུ་ལྟ་བའི་བློ་ཅན་དེ་དག་ལ་རང་བྱུང་གི་ཡེ་ཤེས་མངོན་
སུམ་དུ་རྟོགས་པ་ལྟ་ཅི་མིང་ཙམ་ཡང་མི་གྲགས་པར་གསུངས་སོ། །
གཉིས་པ་ནི། དེ་བཞིན་དུ་མཚན་ཉིད་བྱང་སེམས་ཀྱི་ཐེག་པ་བ་རྣམས་ཀྱིས་བྱང་ཆུབ་
སེམས་ཀྱི་ངོ་བོ་སྣང་སྲིད་ཀྱི་རྣམ་པར་སྣང་བ་འདི་དག་ལ་མ་དག་འཁོར་བའི་ཆོས་སུ་
བལྟས་ནས་དོན་དམ་དང་ཀུན་རྫོབ་ཀྱི་བདེན་པ་རྣམ་པ་གཉིས་སུ་གཏན་ལ་དབབས་
ཤིང་། དེ་ཡང་དོན་དམ་སྐྱེ་བ་མེད་པ་དང་ཀུན་རྫོབ་སྒྱུ་མ་ལྟ་བུའི་ཚུལ་རྣམ་པ་གཉིས་
ཀྱིས་རང་བྱུང་ཡེ་ཤེས་ཀྱི་སྣང་བ་དེ་ཉིད་སྦྱང་བ་ལ་བརྩོན་པར་བྱེད་པ་དེས་ཀྱང་བསྐལ་
པོ་གྲངས་མེད་གསུམ་གྱི་བར་དུ། ཆོས་ཉིད་བྱང་ཆུབ་སེམས་ཀྱི་རང་བཞིན་སྦྱང་དུ་
མེད་པའི་གནས་ལུགས་མཐོང་བ་ལ་ཐོགས་ཅིང་མི་རྟོགས་པར་གསུངས་པའོ། ། །
གསུམ་པ་ནི། ཕྱི་ཐུབ་པ་རྒྱུད་ཀྱི་ཐེག་པ་ཀྲི་ཡོག་སྡེ་གསུམ་གྱིས་སྣང་སྲིད་ཀྱི་ཆོས་
འདི་དག་དོན་དམ་དུ་དག་པ་ལྷའི་རང་བཞིན་དུ་གནས་ཀྱང་ཀུན་རྫོབ་ཏུ་དག་པ་དང་
མ་དག་པའི་ཆོས་སོ་སོ་རུ་ཡོད་པར་བལྟས་ནས། ཏིང་ངེ་འཛིན་དང་ཆོ་གའི་རིམ་པ་
- 242 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དག་པ་གསུམ་གྱི་སྤྱོད་པ་ལ་བརྟེན་ལྷའི་རྣལ་འབྱོར་བསྒོམ་པ་མཚན་བཅས་དང་།
མཐར་ཐུག་ལྷ་སྣང་མི་དམིགས་པར་བསྡུས་ནས་འོད་གསལ་སྟོང་པ་ཉིད་དུ་བསྒོམ་
པ་མཚན་མེད་ཀྱི་ཏིང་ངེ་འཛིན་བསྒོམ་པའི་སྒོར་ཞུགས་ནས། བྱང་ཆུབ་བསྒྲུབ་པའི་
ཡན་ལག་མངོན་བྱང་ལྔ་དང་ཆོ་འཕྲུལ་བཞི་སྟེ། དགུ་པོ་ཀུན་གྱི་སྒོར་ཞུགས་ནས་
བསྒོམ་པ་སོགས་རྒྱུད་སྡེ་རང་རང་གི་སྐབས་ནས་བསྟན་པའི་ཆོ་ག་ཡོངས་སུ་རྫོགས་
པའི་ཏིང་ངེ་འཛིན་གྱི་རིམ་པ་ཡིས་ལམ་བསྒྲུབ་པའི་བླང་དོར་ལ་གནས་པ་དེས་ཀྱང་།
ཀུན་བྱེད་རྒྱལ་པོ་རང་བྱུང་གི་ཡེ་ཤེས་དེ་ཉིད་མི་ཚེ་བདུན་སོགས་རང་རང་གི་སྐབས་
སུ་འབྲས་བུ་ལ་སྦྱོར་བའི་ཡུན་རིང་ཐུང་ཇི་ལྟར་གསུངས་པ་དེ་དང་དེའི་བར་དུ་བླང་
དོར་གྱི་རྩོལ་བ་ལ་གནས་པར་བྱེད་པ་ལས་རྟོགས་པར་མི་ནུས་པར་སྤང་བར་གསུངས་
སོ༑ ༑བཞི་པ་ནི། ནང་པ་སྔགས་ཀྱི་རྒྱུད་སྡེ་མ་ཧཱ་དང་ཨ་ནུ་གཉིས་ཀྱིས་སྣང་སྲིད་སྣོད་
བཅུད་ཐམས་ཅད་དག་མཉམ་བདེན་པ་དབྱེར་མེད་ཆོས་སྐུ་ཆེན་པོའི་རང་བཞིན་དུ་
གནས་པ་ཡིན་ཀྱང་། གཟུང་འཛིན་ཉེར་ལེན་གྱི་སྒྲིབ་པ་སྤྲིན་ཚོགས་ལྟ་བུས་བསྒྲིབས་
ནས་མངོན་སུམ་དུ་མི་སྣང་བར་བལྟས་ཏེ། བསྒྲིབ་པ་དེ་ཉིད་བསལ་བའི་ཆེད་དུ་
ཐབས་བསྐྱེད་པའི་རིམ་པ་དང་། ཤེས་རབ་རྫོགས་པའི་རིམ་པ་གཉིས་སུ་མེད་པའི་
སྒོར་ཞུགས་ནས། དེ་ཡང་ཆོས་ཐམས་ཅད་གདོད་ནས་སྐྱེ་བ་མེད་པ་དོན་དམ་དང་
དེས་སྣང་ཆ་ཀུན་རྫོབ་ལྷའི་རང་བཞིན་དུ་རྟོགས་པའི་ཤེས་རབ་ཟབ་མོའི་ལྟ་བ་དང་།
ཐབས་བསྐྱེད་རྫོགས་ཀྱི་ཏིང་ངེ་འཛིན་བསྒོམ་པ་གཉིས་ཀྱིས་གོང་ནས་གོང་དུ་བསྐྱོད་
པར་གྱུར་ནས་མཐར་འབྲས་མངོན་དུ་བྱེད་པར་འདོད་པ་དེ་དག་གིས། སྣང་ལ་རང་
བཞིན་མེད་པར་ཏེ་བསྐྱེད་རྫོགས་ཟུང་དུ་འཇུག་པའི་སྒོ་ནས། རང་གི་ཕུང་ཁམས་སྐྱེ་
མཆེད་ཐམས་ཅད་ལྷའི་དཀྱིལ་འཁོར་དུ་བསྒོམས་ནས་ཏེ། དེ་ཡང་སྟོང་པ་ཆེན་པོ། །
སྙིང་རྗེ་སྒྱུ་མ། ཕྱག་རྒྱ་གཅིག་པ་ཕྲ་བ་དང་རགས་པ་གཉིས་ཕྱག་རྒྱ་སྤྲོས་བཅས་ཏེ་
ཆོ་ག་ལྔ་དང་། ལམ་རིམ་ལས། དམ་ཚིག་ལྟ་བ་ཏིང་འཛིན་དང་། །བྱང་ཆུབ་སེམས་
-243 -



ལེའུ་ང་ལྔ་པ།
དང་སྙིང་རྗེ་སྟེ། །ལྷག་པའི་ཡོ་བྱད་ལྔ་རྫོགས་བྱ། །ཞེས་གསུངས་པ་ལྟ་བུའི་ཡོ་བྱད་
ལྔ་དང་། འགྲེལ་ཆུང་ལས། སྙིང་གར་ཡེ་ཤེས་སེམས་བསྒོམ་སྙིང་གར་ཉི་ཟླའི་
དཀྱིལ། །དམ་ཚིག་ཕྱག་རྒྱ་བཞག་སྟེ་དེ་སྟེང་ཡིག་འབྲུ་བཞག །ཟློས་ཚེ་སྤྲོ་བསྡུས་
བཟླས་པ་སྔགས་ཀྱི་ཡན་ལག་ཡིན། །ཞེས་པ་ལྟ་བུའི་སྔགས་ཀྱི་ཡན་ལག་ལྔ་དང་།
རྩ་བ་དང་ཡན་ལག་གི་དམ་ཚིག་གི་རིམ་པ་རྣམས་ཚུལ་བཞིན་བསྲུང་བར་བྱེད་པ་དང་
བཅས་པས། ལམ་ལ་རབ་ཏུ་བརྩོན་པ་དང་ལྡན་པར་གྱུར་ན་རིག་འཛིན་རྣམ་པ་བཞི་
ཡི་ས་ལ་གནས་པ་སྟེ་གནས་པའི་སྒོ་ནས། ལོ་སྟོང་དང་དྲུག་བརྒྱ་རུ་སྐུ་ལྔ་ལྷུན་གྲུབ་
རྡོ་རྗེ་འཆང་གི་རྣམ་པར་བཞུགས་པ་ལོངས་སྐུ་ཉིད་ཐོབ་པར་འདོད་པའི་ཏིང་ངེ་འཛིན་
ཡེངས་མེད་དུ་བསྒོམ་པར་བྱེད་ཅིང་། དེ་ནས་ལོངས་སྐུ་ཐོབ་པར་གྱུར་ནས་ཀྱང་། །
ད་དུང་རང་གི་སེམས་ཉིད་རང་བྱུང་གི་ཡེ་ཤེས་དེ་ཉིད་གཟོད་ཚོལ་ཞིང་ལྟ་བར་བྱས་
པས་ལོ་སྟོང་ཕྲག་གཅིག་ན་ཆོས་ཉིད་རྣམ་པར་མི་རྟོག་པ་ཆོས་སྐུ་མཉམ་པ་ཆེན་པོའི་
དོན་ཇི་བཞིན་པ་གཟོད་རྙེད་ཅིང་རྟོགས་པར་འགྱུར་བ་དེའི་བར་དུ་རྩོལ་སྒྲུབ་ཀྱི་ལམ་
ལ་གནས་པ་ལས་སེམས་ཉིད་ཇི་བཞིན་དུ་རྟོགས་པ་མེད་པར་གསུངས་སོ། །
འདི་ཨ་ནུ་ཡོ་ག་ཡང་བསྐྱེད་རྫོགས་རྩོལ་སྒྲུབ་ཀྱི་ལམ་ལ་གནས་པ་ཡིན་པས་ཤུགས་
ལ་བསྟན་པ་ལས་དངོས་བསྟན་དུ་མ་ཧཱ་ཡོ་ག་གཙོ་བོར་བསྟན་པ་ཡིན་ནོ། །གསུམ་པ་
དེ་ཉིད་ལུང་སྟོན་ཅིག་པར་གདམས་པ་ལ་གསུམ་སྟེ། མདོར་བསྟན། རྒྱས་བཤད།
དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་རྡོ་རྗེ། དེ་ལྟར་འོག་མའི་ཐེག་
པ་རྣམས་ཀྱིས་སེམས་ཉིད་རང་བྱུང་གི་ཡེ་ཤེས་རྟོགས་པར་མི་ནུས་པ་དེས་ན། ཁྱེད་
ཉིད་ཀྱིས་ཀུན་བྱེད་ང་ཡི་ངེས་པའི་ལུང་སེམས་ཉིད་ཇི་བཞིན་མ་ནོར་བར་སྟོན་པ་འདི་
རྟོགས་པར་གྱིས་ཤིག ཁྱོད་ཀྱིས་རང་གིས་ཇི་ལྟར་རྟོགས་པ་ལྟར་དུ་དུ་གདུལ་བྱ་
གཞན་ལ་ཡང་ལུང་སྟོན་པར་མཛོད་ཅིག་ཅེས་སོ། །གཉིས་པ་རྒྱས་པར་བཤད་པ་ལ་
གཉིས་ཏེ། རྒྱུ་འབྲས་ཀྱི་ལམ་ངལ་བ་དོན་མེད་ལ་འབད་པས། བསྐལ་བར་རང་བྱུང་
- 244 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གི་ཡེ་ཤེས་དང་རིང་བའི་སྐྱོན་བསལ་བའི་ཕྱིར་གདམས་པ་དང་། རྩོལ་མེད་དུ་བསྟན་
པས་ཡོན་ཏན་ལྷུན་གྱིས་གྲུབ་པའི་སྒོ་ནས་གདམས་པའོ། །དང་པོ་ནི། ཀྱེ་སེམས་
དཔའ་ཆེན་པོ། འཇིག་རྟེན་སེམས་ཅན་ལྷ་མི་ལ་སོགས་པའི་འགྲོ་བ་རྣམས་ནི་ཆོས་
ཉིད་བྱང་ཆུབ་ཀྱི་སེམས་རྟོགས་པར་མི་ནུས་པས་བློ་འམ་ཤེས་པ་ཤིན་ཏུ་གཙང་ཞིང་
རགས་པ་དང་དབང་པོ་ཡི་ཤེས་པ་ཚོགས་དྲུག་གི་ཡུལ་ལ་གཡེངས་བའི་རང་བཞིན་
ཅན་ཡིན་པའི་རྒྱུ་མཚན་གྱིས་ན། རྨོངས་པའི་གཞན་དབང་དུ་གྱུར་པའི་སེམས་ཅན་
དྲང་ངེས་ཀྱི་ཁྱད་པར་དང་ལམ་དང་ལམ་མིན་གྱི་དབྱེ་བ་མི་ཤེས་པས། མུ་སྟེགས་ཀྱི་
གྲུབ་མཐའ་དང་ཐེག་དམན་དྲང་དོན་གྱི་ལམ་སོགས་གང་བསྟན་པས་ཚིམ་པ་རྣམས་
ལ༑ སྐུ་གསུམ་གྱི་སྟོན་པ་རྣམས་ཀྱིས་རྩོལ་སྒྲུབ་མེད་པའི་དོན་མ་ནོར་བ་ངེས་གསང་
བླ་ན་མེད་པའི་ལུང་ཆེན་པོ་འདི་ཉིད་མ་བསྟན་པར། རྒྱུ་འབྲས་ཀྱི་ཐེག་པ་དྲང་བའི་
ལུང་གང་ཞིག་དོན་དམ་བདེན་པ་མ་འཁྲུལ་ཞིང་བསླུ་བ་མེད་པ་དང་། ཀུན་རྫོབ་
བདེན་པ་འཁྲུལ་བ་བསླུ་བའི་རང་བཞིན་ཅན་ནོ་ཞེས་ཐ་དད་སྤང་བླང་གི་རང་བཞིན་
ཅན་དུ་བསྟན་པས། བདེན་རྫུན་གཉིས་སམ་བདེན་པ་གཉིས་ལ་བླང་དོར་གྱི་སྒོ་ནས་
འཇུག་པར་བསྟན་པ་དེ་ཉིད་ཀྱིས་འགྲོ་བ་རྣམས་ཀྱི་ཤེས་པ་དེ་ཚིམ་པར་གྱུར་ནས།
བསྐལ་པ་མང་པོ་ཡུན་རིང་པོའི་བར་དུ་བདེན་རྫུན་གཉིས་ལ་བླང་དོར་དང་དགག་
སྒྲུབ་བྱེད་པའི་ལམ་ལ་གནས་པས། བླང་དོར་རྩོལ་སྒྲུབ་མེད་པའི་ཆོས་ཉིད་བྱང་ཆུབ་
ཀྱི་སེམས་རྟོགས་པར་མི་ནུས་པ་དེ་ལྟ་བུའི་སྐྱོན་རྣམས་བསལ་བའི་ཕྱིར་དུ། ཀུན་བྱེད་
ང་ཡི་ངེས་པའི་ལུང་རྒྱུ་འབྲས་རྩོལ་སྒྲུབ་ལས་འདས་པའི་རང་བཞིན་ཅན་འདི་ཉིད་
གདུལ་བྱ་གཞན་ལ་སྟོན་ཅིང་གདམས་པར་མཛོད་ཅིག་ཅེས་པའོ། །གཉིས་པ་ལ་
གསུམ་སྟེ། རྩོལ་མེད་སྙིང་པོའི་ལམ་དང་འཕྲད་པས་བགྲོད་མི་དགོས་པའི་ཡོན་ཏན།
བསྒོམ་མེད་ཆོས་སྐུའི་རང་བཞིན་མཐོང་བས་བསྐྱེད་རྫོགས་སེམས་འཛིན་གྱིས་ནད་
ལས་གྲོལ་བའི་ཡོན་ཏན། མ་བཙལ་ལྷུན་གྲུབ་ཀྱི་དགོངས་པ་རྙེད་པས་སེམས་བསྐྱེད་
- 245 -



ལེའུ་ང་ལྔ་པ།
སྦྱངས་བགྲོད་ཀྱི་བསྲུང་མཚམས་ལས་འདས་པའི་ཡོན་ཏན་ནོ། །དང་པོ་ནི། གོང་དུ་
བཤད་པ་དེ་ལྟར་རྒྱུ་འབྲས་དྲང་དོན་གྱི་ལམ་ལ་ཞུགས་པས་བསྐལ་པ་མང་པོར་སྙིང་
པོའི་དོན་དང་མི་འཕྲད་པའི་རྒྱུ་མཚན་དེ་བས་ན། དང་པོར་རང་གི་སེམས་ཉིད་གནས་
ལུགས་རང་བྱུང་གི་ཡེ་ཤེས་འདི་ཉིད་མ་ནོར་བར་བསྟན་པར་བྱ་སྟེ། དེ་ལྟར་སེམས་
ཉིད་རང་བྱུང་གི་ཡེ་ཤེས་ཇི་བཞིན་དུ་བསྟན་པས་གནས་ལུགས་མ་ནོར་བ་ཆོས་ཉིད་
བྱ་བཙལ་མེད་པའི་ལམ་དང་འཕྲད་པར་གྱུར་ནས། ས་ལམ་སྦྱང་བགྲོད་ལ་ལྟོས་པ་
མེད་པར་ད་ལྟ་ཉིད་ནས་མི་རྩོལ་བའི་སའམ་རྩོལ་སྒྲུབ་ཐམས་ཅད་དང་བྲལ་བ་ཀུན་
བཟང་དབྱེ་བ་མེད་པའི་ས་ལ་གནས་པར་འགྱུར་བ་ཡིན་པས། དེ་ལས་གཞན་པའི་
འབྲས་བུ་སངས་རྒྱས་ཞིག་བཙལ་དུ་མེད་པའི་ཉེ་ལམ་ཟབ་མོ་དང་གང་ཟག་སྐལ་པ་
དང་ལྡན་པ་དེ་འཕྲད་པར་འགྱུར་རོ་ཞེས་གསུངས་སོ། །
གཉིས་པ་ནི། དེ་བཞིན་དུ་རྫོགས་པ་ཆེན་པོའི་སེམས་ཉིད་རང་བྱུང་གི་ཡེ་ཤེས་མ་
ནོར་བར་བསྟན་པས་བསྒོམ་མེད་ཆོས་སྐུའི་རང་བཞིན་སྙིང་པོ་རང་བྱུང་གི་ཡེ་ཤེས་
མངོན་སུམ་དུ་རྟོགས་ནས། ཐེག་པ་འོག་མ་ལྟར་དུ་བསྐྱེད་རྫོགས་ལ་སོགས་པ་རྩེ་
གཅིག་པའི་ཏིང་ངེ་འཛིན་ཡེངས་མེད་དུ་བསྒོམ་མི་དགོས་པས་སེམས་འཛིན་གྱི་ནད་
ལས་གྲོལ་ཏེ། མ་བཅོས་མཉམ་པ་ཉིད་ཀྱི་ལམ་དུང་ལས་དང་སྐལ་བར་ལྡན་པ་དེ་
ཉིད་འཕྲད་པར་འགྱུར་ཞིང་། ལྟ་སྒོམ་དང་དམ་ཚིག་ལ་སོགས་པ་གང་ལའང་མི་རྩོལ་
བས་རྩོལ་མེད་བདེ་བ་ཆེན་པོའི་ས་ལ་གནས་པ་ཡང་གང་ཟག་དེ་ཡིས་ཐོབ་པར་འགྱུར་
བ་ཡིན་ནོ། །གསུམ་པ་ནི། གཞན་ཡང་གནས་ལུགས་མ་ནོ་བར་ངེས་པར་བསྟན་
པའི་དོན་རང་གི་སེམས་ཉིད་རང་བྱུང་གི་ཡེ་ཤེས་ཆོས་སྐུ་ཡེ་སངས་རྒྱས་པ་དེ་བྱ་བྱེད་
རྩོལ་བ་ལ་མི་ལྟོས་པར་མངོན་སུམ་ཐད་ཀར་ཏུ་རྟོགས་ཤིང་ཐོབ་པས། ལྟ་སྒོམ་དང་
ས་ལམ་ལ་སོགས་པ་མ་བཙལ་ལྷུན་གྱིས་གྲུབ་པའི་ཡོན་ཏན་ནི། འདི་ལྟར་སེམས་
ཅན་ཐམས་ཅད་གདོད་ནས་ཡེ་སངས་རྒྱས་པའི་རང་བཞིན་དུ་རྟོགས་པས་སྙིང་རྗེས་
- 246 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཞན་དོན་ལ་དམིགས་མི་དགོས་ཤིང་རང་གི་སེམས་ཉིད་རང་བྱུང་གི་ཡེ་ཤེས་འདི་
ལས་གཞན་པའི་སངས་རྒྱས་ཞིག་ཐོབ་ཏུ་མེད་པར་རྟོགས་པས་ཤེས་རབ་ཀྱིས་རྫོགས་
བྱང་ལ་དམིགས་སུ་མེད་པ་དེས་ཕྱིར་ན། ཟུར་གཉིས་ལྡན་པའི་བྱང་ཆུབ་ཀྱི་སེམས་
བསྐྱེད་མི་དགོས་ཤིང་། སྙིང་པོ་བྱང་ཆུབ་སེམས་ཀྱི་ས་ལ་འགྲོ་བ་ཐམས་ཅད་ཡེ་ནས་
མ་བཙལ་ལྷུན་གྲུབ་ཀྱི་ཚུལ་དུ་གནས་པར་རྟོགས་པས་ལམ་ལ་བགྲོད་མི་དགོས་ཤིང་།
ས་ལ་སྒྲིབས་པའི་དྲི་མ་མི་སྦྱོང་བའི་སྦྱོང་མི་དགོས་ལ་སེམས་ཉིད་ཐིག་ལེ་ཉག་གཅིག་
བལྟ་བྱ་ལྟ་བྱེད་དང་བྲལ་ཞིང་བློའི་སྤྱོད་ཡུལ་ལས་འདས་པར་རྟོགས་པས་ལྟ་བ་བསྒོམ་
མི་དགོས་ཤིང་། གང་ཤར་ཡེ་ཤེས་ཀྱི་རོལ་བར་རྟོགས་པས་སྤང་བླང་དང་བསྲུང་
མཚམས་ཀྱི་དབྱེ་བ་མེད་པས་སོ་ཐར་གྱི་སྡོམ་པ་དང་བྱང་སེམས་ཀྱི་ཚུལ་ཁྲིམས་དང་
གསང་སྔགས་ཀྱི་དམ་ཚིག་རྣམས་བླང་ཞིང་དོན་དུ་གཉེར་མི་དགོས་པར་རྩོལ་མེད་
བདེ་བ་ཆེན་པོའི་ས་ལ་ད་ལྟ་ནས་གནས་པའི་ཡོན་ཏན་དང་ལྡན་པ་ཡིན་ནོ། །
གསུམ་པ་དོན་བསྡུ་བ་ནི། ཀྱེ་སེམས་དཔའ་ཆེན་པོ་རང་སེམས་མ་ནོར་བ་ཡི་དོན་
བསྟན་པ་ལ་གོང་དུ་བསྟན་པའི་ཡོན་ཏན་དེ་ལྟ་བུ་དང་ལྡན་པའི་རྒྱུ་མཚན་དེས་ན། སྟོན་
པ་ཀུན་བྱེད་ང་ཡི་ངེས་པའི་ལུང་འདི་ཁྱོད་ཀྱི་གཞན་རྣམས་ལ་ལུང་སྟོན་ཅིག དེ་ཡང་
ཇི་ལྟར་ན་ཆོས་ཐམས་ཅད་ཡེ་ནས་རང་བྱུང་གི་ཡེ་ཤེས་གཅིག་གི་ངོ་བོ་བྱ་བྱེད་རྩོལ་
བལ་མི་ལྟོས་པར་སངས་རྒྱས་ཟིན་པས། འཇིག་རྟེན་པ་རྣམས་འཁོར་བའི་ཆོས་ལ་
བདེན་འཛིན་གྱི་དབང་གིས་ཞེན་ཅིང་ཆགས་པས་འདུས་བྱས་མཚན་མའི་ཆོས་འདི་
རྣམས་འབད་རྩོལ་དྲག་པོས་བསྒྲུབ་པ་བཞིན་དུ་འབད་རྩོལ་དང་དགག་སྒྲུབ་ཅི་ཡང་
མི་དགོས་པའི་ཕྱིར་ན། ལུས་ཀྱི་ལས་སུ་ཕྱག་རྒྱ་དང་བྲོ་གར་ལ་སོགས་པའི་བྱ་བྱེད་
དང་ལུས་ལྷ་ཡི་རྣམ་པར་མི་སྒོམ་ལ། ངག་གི་ལས་སུ་སྔགས་བཟླས་པ་དང་བསྐྱེད་
རྫོགས་གསལ་འདེབས་བྱེད་པ་ལ་སོགས་པའི་ཚིག་མི་བརྗོད་ཅིང་། ཡིད་ཀྱི་ལས་
ཐུ་མཚན་བཅས་དང་མཚན་མེད་ཀྱི་ཏིང་ངེ་འཛིན་གསལ་འདེབས་པ་ལ་སོགས་པ་
- 247-



ལེའུ་ང་དྲུག་པ།
དགེ་བའི་དམིགས་པ་གང་ཡང་མི་སྒོམ་པར་སྒོ་གསུམ་གྱི་བྱ་བ་ཐམས་ཅད་ལ་སྤང་
བླང་དང་བཅོས་བསྒྱུར་ཅི་ཡང་མི་བྱེད་པར་མ་བཅོས་རང་བབས་ཉིད་དུ་ལ་བཟླ་བའི་
ཚུལ་དུ་ལུང་སྟོན་པར་བྱའོ། །ཞེས་གསུངས་སོ། །དེ་ལྟར་ཡང་ལ་ཟློ་ལས། འཁོར་
བས་ལུས་ངག་ཡིད་ནི་བཅོས་པ་ལ། །ལཾ་བཟླ་བ་ནི་རང་བྱུང་ཤར་བས་བཟླས། །ལུས་
ལ་མ་བཅོས་སྐུ་ཡི་ལ་བཟླ་ཡིན། །ངག་མ་འཆོས་པ་གསུང་གི་ལ་བཟླ་ཡིན། །དྲན་
པ་མ་བཅོས་ཐུགས་ཀྱི་ལ་བཟླ་ཡིན། །སངས་རྒྱས་འདོད་བྲལ་སངས་རྒྱས་ལ་བཟླ་
ཡིན། །དངོས་པོ་སྤང་མེད་སྟོང་པའི་ལ་བཟླ་ཡིན། །སྡུག་བསྔལ་འདོར་མེད་བདེ་
བའི་ལ་བཟླ་ཡིན། །ཆོས་ཉིད་ཡུལ་ལས་འདས་པ་ལྟ་བའི་ལ་བཟླ་ཡིན། །དམིགས་
སུ་རྡུལ་ཙམ་མེད་པས་སྒོམ་པའི་ལ་བཟླ་ཡིན། །ལུས་ངག་རྩོལ་བ་མེད་པས་སྤྱོད་པའི་
ལ་བཟླ་ཡིན། །སངས་ལ་རྒྱུ་བ་མེད་པས་འབྲས་བུའི་ལ་བཟླ་ཡིན། །ཞེས་པ་ལ་སོགས་
པས་བསྟན་པ་ལྟར་རོ། །
དེ་ལྟར་ཚིག་དོན་འགྲེལ་བའི་ལེའུ་གཉིས་ཀྱིས་རྩ་རྒྱུད་སྙིང་པོའི་དོན་རབ་ཏུ་བསྡུས་
ཏེ་གསུངས་པ་ཡིན་ནོ། །ལེའུའི་མཚན། བྱང་ཆུབ་སེམས་ཀུན་བྱེད་རྒྱལ་པོ་ལས་ཆོས་
ཐམས་ཅད་བྱང་ཆུབ་ཀྱི་སེམས་ལས་མེད་པར་བསྟན་པའི་ལེའུ་སྟེ་ང་ལྔ་པའི་འགྲེལ་
བའོ།། །།་་
དོན་གསུམ་པ་སྙིང་པོ་ཕུན་གསུམ་ཚོགས་པའི་ཚུལ་གྱིས་དོན་བསྡུ་བ་ལ་གཉིས་ཏེ།
འཁོར་གྱིས་ཇི་ལྟར་རྟོགས་པའི་དོན་བསྒྲགས་པ་དང་། སྟོན་པས་ལེགས་སོ་བརྗོད་
པས་བསྟན་པ་གཏད་པའོ། །དང་པོ་ནི་སེམས་ཉིད་རང་བྱུང་གི་ཡེ་ཤེས་ཉིད་ཆོས་
ཐམས་ཅད་ཀྱི་རང་བཞིན་ཀུན་བྱེད་དུ་བསྟན་པའི་ལེའུ་ང་དྲུག་པ་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། དེ་ལྟར་བརྗོད་བྱ་དོན་གྱི་སྙིང་པོའི་གནད་ཐམས་
ཅད་གཅིག་ཏུ་བསྡུས་ནས་བསྟན་པ་དེ་ནས་འཁོར་གྱི་གཙོ་བོ་ཐུགས་སྲས་སེམས་དབའ་
རྡོ་རྗེ་བཀའ་ཡི་སྡུད་པ་པོར་གྱུར་པ་དེས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་རིག་
• 248 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་རང་བྱུང་གི་ཡེ་ཤེས་དེ་ཆོས་ཐམས་ཅད་ཀྱི་ངོ་བོ་དང་ཕུན་སུམ་ཚོགས་པ་ཐམས་
ཅད་ཀྱི་བྱེད་པ་པོ་ཡིན་པར། སེམས་དཔའ་རྡོ་རྗེ་ཉིད་ཀྱི་འཁོར་ཐམས་ཅུད་ལ་ཚིག་
ཏུ་བསྒྲགས་ཏེ་བསྟན་པ་དང་། སྟོན་པ་ཀུན་བྱེད་རྒྱལ་པོ་ལ་ཉིད་ཀྱིས་ཇི་ལྟར་རྟོགས་
པའི་དོན་ཞུ་བའི་སྒོ་ནས་རྟོག་པ་ཕུལ་བ་འདི་བསྒྲགས་སོ། །གཉིས་པ་རྒྱས་པར་བཤད་
པ་ལ་གསུམ་སྟེ། སྤྱིར་བསྟན་པ། བྱེ་བྲག་ཏུ་བཤད་པ། དོན་བསྡུ་བའོ། །དང་པོ་ནི།
ཀྱེ་རྒྱལ་བ་སྐུ་གསུམ་གྱི་སྟོན་པའི་ཡང་སྟོན་པར་གྱུར་པ་ཆོས་སྐུ་ཀུན་བྱེད་རྒྱལ་པོ་
ལགས། སེམས་དཔའ་རྡོ་རྗེ་བདག་གིས་སྟོན་པ་ཀུན་བྱེད་ཁྱོད་ཀྱི་རང་བཞིན་སེམས་
ཉིད་རང་བྱུང་གི་ཡེ་ཤེས་ཀྱི་དོན་མ་ནོར་བ་ཇི་ལྟར་རྟོགས་པ་ཡི་ཚུལ་ནི། འདི་ལྟར་
སྲིད་ཞིའི་ཆོས་རྣམས་མ་ལུས་ཤིང་ལུས་པ་མེད་པ་ཐམས་ཅད་ཀུན་བྱེད་ཁྱོད་ཀྱི་རང་
བཞིན་སྙིང་པོ་བྱང་ཆུབ་ཀྱི་སེམས་ཆོས་སྐུ་ཐིག་ལེ་ཉག་གཅིག་ཏུ་རྟོགས་པ་ཡིན་ནོ་
ཞེས་སོ། །
གཉིས་པ་ལ་དྲུག་སྟེ། ཆོས་སྐུ་ལོངས་སྐུའི་བཞུགས་གནས་ཀུན་བྱེད་དུ་བསྟན་པ། སྐུ་
གསུམ་ཀུན་བྱེད་ཉིད་དུ་བསྟན་པ། ཁམས་གསུམ་སེམས་ཅན་ཀུན་བྱེད་རྒྱལ་པོར་
བསྟན་པ། དུས་གསུམ་སངས་རྒྱས་ཀུན་བྱེད་དུ་བསྟན་པ། རྣལ་འབྱོར་རྣམ་བཞི་ཀུན་
བྱེད་རྒྱལ་པོར་བསྟན་པ། སྣང་སྲིད་སྣོད་བཅུད་ཀུན་བྱེད་རྒྱལ་པོར་བསྟན་པའོ། །དང་
པོ་ནི། གོང་དུ་བསྟན་པ་དེ་ཡང་ཚུལ་ཇི་ལྟར་རྟོགས་པ་ཡིན་ཞེ་ན། སྟོན་པ་ཆོས་སྐུའི་
བཞུགས་གནས་ཆོས་ཉིད་འགྱུར་བ་མེད་པ་ཆོས་ཀྱི་དབྱིངས་ཀྱི་ཕོ་བྲང་གཉིས་སྣང་
གི་འོག་ཏུ་མ་གྱུར་པས་ཡང་དག་དོན་གྱི་འོག་མིན་ཆེན་པོ་དེ་ཡང་གཞན་དུ་མེད་པར།
ཀུན་བྱེད་རྒྱལ་པོ་རང་བྱུང་གི་ཡེ་ཤེས་ཆོས་ཐམས་ཅད་ཀྱི་འབྱུང་གནས་སུ་གྱུར་པ་སྐྱེ་
མེད་སྤྲོས་བྲལ་ཆེན་པོ་འདི་ཉིད་ཡིན་པར་རབ་ཏུ་གྲགས་ལ། དེ་བཞིན་དུ་ཤར་ཕྱོགས་
མངོན་པར་དགའ་བ་ལ་སོགས་པ་ལོངས་སྐུའི་རྒྱལ་བ་རྣམས་ཀྱི་བཞུགས་གནས་སུ་
གྱུར་པ། རྒྱ་ཆད་ཕྱོགས་ལྷུང་དང་བྲལ་བས་ནམ་མཁའི་ཁམས་ཀྱི་མཐའི་གཏུག་པར་
-249-



ལེའུ་ང་དྲུག་པ།
ཁྱབ་པའི་གཞའ་ཡས་ཁང་ཆེན་པོ་ཟང་ཐལ་སྒྲིབ་གཡོག་དང་བྲལ་བའི་རང་བཞིན་
བཀོད་པ་ཚད་མེད་པས་བརྒྱན་པ་དང་བཅས་པ་འདི་ཡང་། སེམས་ཉིད་རང་བྱུང་གི་
ཡེ་ཤེས་གཅིག་ལ་ཡེ་ཤེས་རྣམ་པ་ལྔའི་གདངས་མ་འགགས་པའི་རྩལ་ལས་རང་ཤར་
བ་ཡིན་པས་ན་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ཉིད་ཡིན་པར་རབ་ཏུ་གྲགས་
པ་ལྟར་སེམས་དཔའ་རྡོ་རྗེ་ཉིད་ཀྱིས་ཡང་དག་པར་རྟོགས་པར་གསུངས་པའོ། །
གཉིས་པ་ནི། དེ་བཞིན་དུ་གདོད་ནས་སྐྱེ་བ་མེད་པ་སྤྲོས་བྲལ་ཆོས་ཀྱི་སྐུ་ཡི་སྟོན་པ་
ཡང་། ཀུན་བྱེད་རྒྱལ་པོ་རང་བྱུང་གི་ཡེ་ཤེས་ཉིད་ཀྱི་རང་བཞིན་སྐྱེ་བ་མེད་པ་ཡེ་སྟོང་
སྤྲོས་བྲལ་ཆེན་པོ་འདི་ཉིད་ཡིན་པར་རབ་ཏུ་གྲགས་ལ། འདོད་པའི་ཡོན་ཏན་རྣམ་
པ་ལྔ་མ་འགགས་པ་ལ་གཉིས་མེད་འཛིན་བྲིལ་གྱི་ངོ་བོར་ལོངས་སྤྱོད་པའི་ལོངས་
སྤྱོད་རྫོགས་པའི་སྐུ་རུ་སྣང་བ་འདི་ཡང་། ཀུན་བྱེད་རྒྱལ་པོ་ཉིད་ཀྱི་ངོ་བོ་གསལ་བའི་
ཡེ་ཤེས་རང་བྱུང་ལྷུན་གྲུབ་ཀྱི་སྣང་བ་མ་འགགས་པར་ཤར་བ་ཡིན་པར་རབ་ཏུ་གྲགས་
པ་དང་། ཐུགས་རྗེ་ཡེ་ཤེས་ཀྱི་རྩལ་ལས་ཤར་བའི་རོལ་བ་གདུལ་བྱ་སོ་སོའི་ལས་
དང་སྐལ་བ་དང་འཚམས་པར་སྤྲུལ་པའི་སྐུ་འདི་ཡང་། ཀུན་བྱེད་རྒྱལ་པོ་སེམས་ཉིད་
རང་བྱུང་གི་ཡེ་ཤེས་ཉིད་ཀྱི་ཐུགས་རྗེ་འགག་པ་མེད་པའི་རྩལ་སྣང་ཡིན་པར་རབ་ཏུ་
གྲགས་སོ་ཞེས་པ་སྟེ། གཏིང་རྫོགས་ལས། ཡང་དོག་སྔ་ཕྱི་མེད་པའི་ཡེ་ཤེས་ཏེ། །
སྐྱེ་འགག་མཐའ་དབུས་མེད་པའི་འོག་མིན་གྱི། །རང་བྱུང་ཀུན་ཁྱབ་ཆོས་དབྱིངས་
གནས་ཀྱི་མཆོག །དེར་འདུས་ཆོས་སྐུ་ལྔ་ཡི་བྱིན་རླབས་ཀྱིས། །བདེ་གཤེགས་རྒྱལ་
བ་རིགས་ལྔ་ལ་སོགས་པ། །རིག་འཛིན་སྤྲུལ་པ་དང་ལྡན་འཁོར་རྣམས་ནི། །མ་ལུས་
ཡེ་ནས་འདུས་པའི་འཁོར་གྱི་མཆོག །དུས་གསུམ་གང་ཡང་མི་སེམས་ངོ་བོ་ལ། །སྔར་
མེད་ཕྱིས་མིན་ཡེ་ནས་ད་ལྟ་ཉིད། །ཞེས་པ་ལ་སོགས་པས་བསྟན་པ་ལྟར་སྐུ་གསུམ་
གྱི་ཕུན་སུམ་ཚོགས་པ་ཐམས་ཅད་དུས་གསུམ་སྔ་ཕྱི་མེད་པར་སེམས་ཉིད་རང་བྱུང་
གི་ཡེ་ཤེས་ཉིད་ལ་ད་ལྟ་ཉིད་ནས་རྫོགས་པར་གསུངས་པ་ལྟར་རོ། །
- 250 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གསུམ་པ་ནི། གཞན་ཡང་ཁམས་གསུམ་གྱི་སེམས་ཅན་རྣམས་ཀྱང་ཀུན་བྱེད་བྱང་
ཆུབ་སེམས་ཀྱི་རང་བཞིན་དུ་རྟོགས་ཏེ། འདི་ལྟར་འདོད་པའི་ཁམས་ཀྱི་ཁམ་གྱི་ཟས་
སོགས་འདོད་པའི་ཡུལ་རྣམས་ལ་ཆགས་ཤིང་སྤྱོད་པའི་སེམས་ཅན་གྱི་ཁམས་འདི་
ཡང་སྔར་བཤད་པ་ལྟར་ཆོས་ཉིད་བྱང་ཆུབ་སེམས་ཀྱི་ངོ་བོ་འདོད་ཡོན་ལྔ་རུ་སྣང་བ་
ལ་རང་གིས་ལོངས་སྤྱོད་པ་ཡིན་པས་ཀུན་བྱེད་རྒྱལ་པོ་ཡིན་པར་རབ་ཏུ་གྲགས་ལ།
གཟུགས་ཀྱི་ཁམས་ཀྱི་གནས་དང་གཟུགས་དབྱིབས་ཁ་དོག་ལ་སོགས་པ་ཁྱད་པར་
དུ་འཕགས་པས་ང་རྒྱལ་དང་ལྡན་པའམ་མངོན་པའི་ང་རྒྱལ་དང་ལྡན་པ་ཚངས་པ་
ཆེན་པོས་གནས་སུ་བཟུང་བའི་ཡུལ་གྱི་སེམས་ཅན་གྱི་ཁམས་འདི་ཡང་། ཇི་སྐད་དུ།
སྣང་སྲིད་གཟུགས་སུ་ཤར་བ་བྱང་ཆུབ་སེམས་ཀྱི་གཟུགས། ཞེས་གསུངས་པ་ལྟར་
ཀུན་བྱེད་རྒྱལ་པོ་རང་བྱུང་གི་ཡེ་ཤེས་ཀྱི་རྩལ་སྣང་ཡིན་པར་རབ་ཏུ་གྲགས་པ་དང་།
གཟུགས་མེད་པའི་ཁམས་ཀྱི་ཡིད་ཀྱི་རང་བཞིན་སྟོང་རིག་ཏིང་ངེ་འཛིན་གྱི་ལུས་འདི་
ཡང་བྱང་ཆུབ་སེམས་ཀྱི་རྩལ་ལས་གཞན་དུ་མེད་པའི་ཕྱིར་ན་ཀུན་བྱེད་རྒྱལ་པོ་ཡིན་
པར་རབ་ཏུ་གྲགས་ཤིང་གྲུབ་བོ་ཞེས་པའོ། །
བཞི་པ་ནི། སྔ་རབ་འདས་པའི་སངས་རྒྱས་སྟོན་པ་ཀུན་བྱེད་ཉིད་ཀྱི་ཐུགས་ཀློང་མི་
གནས་བརྗོད་པ་དང་བྲལ་བའི་དབྱིངས་ལ་གནས་པ་ཡང་གཞན་དུ་མེད་པར་ཀུན་
བྱེད་རྒྱལ་པོ་ཡིན་པར་རབ་ཏུ་གྲགས་པ་དང་། ད་ལྟར་ཕྱོགས་བཅུའི་ཞིང་ན་མངོན་
ཚུམ་དུ་བཞུགས་པའི་སངས་རྒྱས་སེམས་ཅན་གྱི་དོན་མཛད་བཞིན་པ་རྣམས་ཀྱང་
ཀུན་བྱེད་རྒྱལ་པོ་ཡིན་པར་སྟོན་པ་ཀུན་བྱེད་ཉིད་ཀྱི་ལུང་ལས་རབ་ཏུ་གྲགས་ལ་སླད་
ཀྱིས་ཏེ་མ་འོང་པ་ནི་འབྱོན་འགྱུར་གྱིས་སངས་རྒྱས་དོན་གཉིས་ལྷུན་གྱིས་གྲུབ་པའི་
བདག་ཉིད་ཅན་གང་ཞིག ཀུན་བྱེད་བྱང་ཆུབ་ཀྱི་སེམས་ཉིད་མངོན་སུམ་དུ་རྟོགས་
པ་ལས་འབྱུང་བར་འགྱུར་བ་ཡང་ཀུན་བྱེད་རྒྱལ་པོ་ཉིད་ཀྱི་རང་བཞིན་ཡིན་པར་རབ་
ཏུ་གྲགས་སོ། །
-251-



ལེའུ་ང་དྲུག་པ།
ལྔ་བ་ནི། སེམས་དཔའི་རྣལ་འབྱོར་སྔགས་ཕྱི་རྒྱུད་སྡེ་གསུམ་ལ་སོགས་པའི་རྣལ་
འབྱོར་རྣམ་པ་བཞི་ཞེས་ཀུན་བྱེད་བྱང་ཆུབ་ཀྱི་སེམས་ཉིད་ཀྱི་རང་བཞིན་ལ་བླང་དོར་
གཉིས་སུ་ལྟ་བ་ལ་སོགས་པ་རང་རང་གི་སྐབས་ནས་ཇི་ལྟར་བསྟན་པ་ལྟར་ལྟ་ཞིང་
བསྒོམ་པར་བྱེད་པ་དེ་ཡང་ཀུན་བྱེད་རྒྱལ་པོ་ཉིད་ཀྱི་རང་བཞིན་རིག་པ་བྱང་ཆུབ་ཀྱི་
སེམས་ལ་རྣལ་འབྱོར་དུ་བྱེད་པ་ཡིན་པས་ཀུན་བྱེད་ཉིད་ཀྱི་རང་བཞིན་ཡིན་པར་རབ་
ཏུ་གྲགས་སོ། །ཞེས་མདོར་ན་དེ་ལྟར་འཁོར་འདས་ལམ་གསུམ་པོ་ཐམས་ཅད་ཀུན་
བྱེད་བྱང་ཆུབ་ཀྱི་སེམས་ཡིན་པར་བསྟན་པ་སྟེ། ཀློང་ཆེན་ལས། རང་སེམས་བྱ་བྲལ་
ཀུན་བཟང་དེ། །ཀུན་གྱི་སྤྱི་མེས་འཕོ་འགྱུར་མེད། །ཁམས་གསུམ་སེམས་ཅན་དེ་ལས་
བསྐྱེད། །སྐྱེ་མེད་ཀུན་ཏུ་བཟང་མོའི་དབྱིངས། །དུས་གསུམ་རྒྱལ་བ་དེ་ལས་འབྱུང་། །
རྣལ་འབྱོར་རྣམ་ལྔའི་དགོངས་པ་ཡང་། །ཉག་གཅིག་དེ་ཡི་ཀློང་ལས་ཤར། །ཞེས་
དང་། འཁོར་འདས་ལམ་པས་བསྡུས་པའི་ཆོས། །རང་ལས་ཤར་ཞིང་རང་ལ་འདུས། །
ཞེས་པ་ལྟར་རོ། །དྲུག་པ་ནི། མདོར་ན་སྣང་སྲིད་སྣོད་བཅུད་དང་འབྱུང་བ་ལྔ་ཡིས་
བསྡུས་པ་ཡིས་ཕྱི་ནང་གི་ཆོས་སུ་སྣང་བ་ཐམས་ཅད་ཀུན་བྱེད་རྒྱལ་པོ་བྱང་ཆུབ་ཀྱི་
སེམས་འདི་ལས་གཞན་དུ་མེད་པར་འདི་ཉིད་ཁོ་ན་ཡིན་པར་སྟོན་པ་ཀུན་བྱེད་ཉིད་
ཀྱི་ངེས་དོན་ཟབ་མོའི་ལུང་འདི་ལས་རབ་ཏུ་གྲགས་ཤིང་། ཇི་ལྟར་གྲགས་པ་ལྟར་
སེམས་དཔའ་རྡོ་རྗེ་ཉིད་ཀྱིས་དེ་བཞིན་དུ་མ་ནོར་བར་རྟོགས་པར་ཕུལ་བའོ། །
གསུམ་པ་དོན་བསྡུ་བ་ནི། གོང་དུ་ཇི་སྐད་བཤད་པའི་རྒྱུ་མཚན་དེ་ཉིད་ཀྱི་ཕྱིར་སྙིང་
པོ་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ནི་མ་གཏོགས་པ་ཡི་འཁོར་འདས་ལམ་
གྱི་ཆོས་གང་ཡང་མེད་པའི་ཕྱིར་ནཾ། སེམས་དཔའ་རྡོ་རྗེ་བདག་ལ་དུས་གསུམ་གྱི་
སངས་རྒྱས་དང་ཁམས་གསུམ་གྱི་སེམས་ཅན་དང་སྣང་སྲིད་སྣོད་བཅུད་དང་། གཞན་
ཡང་དངོས་དང་དངོས་མེད་ལ་སོགས་པ་ཤེས་བྱའི་ཆོས་སུ་གྲགས་པས་བསྡུས་པ་
ཐམས་ཅད་ལ་རིག་པ་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ཉིད་ཀྱི་རང་བཞིན་མ་
-252 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྐྱེས་ཡེ་གྲོལ་ཆེན་པོ་གཞི་མེད་རྩ་བ་དང་བྲལ་བ་སྤང་བླང་རྩོལ་སྒྲུབ་ལས་འདས་པའི་
རང་བཞིན་ཅན་འདི་ལས་གཞན་དུ་མ་དག་མཚན་མའི་ཆོས་སྤོང་འགོག་སྦྱོང་བསྒྱུར་
གྱི་ཡུལ་དུ་གྲུབ་པ་ཅུང་ཟད་ཙམ་ཡང་མི་སྣང་བས་ན་ཐམས་ཅད་ཀུན་བྱེད་ཉིད་ཀྱི་རང་
བཞིད་དུ་རྟོགས་སོ་ཞེས་སེམས་དཔའ་རྡོ་རྗེས་རབ་ཏུ་བསྒྲགས་སོ། །ལེའུ་མཚན་ནི།
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སེམས་དཔའ་རྡོ་རྗེས་ཀུན་བྱེད་བྱང་ཆུབ་
སེམས་ཀྱི་རང་བཞིན་ཇི་ལྟར་རྟོགས་པའི་དོན་སྟོན་པ་ཀུན་བྱེད་ཉིད་ལ་ཞུ་བའི་སྒོ་ནས་
འཁོར་གྱི་ཚོགས་ལ་རབ་ཏུ་བསྒྲགས་པའི་ལེའུ་སྟེ་ང་དྲུག་པའི་འགྲེལ་པའོ།། །།
གཉིས་པ་སྟོན་པས་ལེགས་སོ་བརྗོད་ཅིང་བསྟན་པ་གཏད་པ་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། དེ་ལྟར་སེམས་དཔའ་རྡོ་རྗེས་ཀུན་བྱེད་རྒྱལ་པོའི་
རང་བཞིན་ཇི་ལྟར་རྟོགས་པ་ཕུལ་བའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་
པོ་ཉིད་ལས་མི་གཞན་པའི་འཁོར་སེམས་དཔའ་རྡོ་རྗེ་ལ་བསྟན་པ་མི་ཉམས་པར་
གཏད་པའི་ལེའུ་འདི་གསུངས་སོ། ། ་་
གཉིས་པ་ལ་གསུམ་སྟེ། གདམས་ཤིང་གཏད་པའི་ཚུལ། དེ་ཉིད་གཞན་ལ་ཇི་ལྟར་
བཤད་པའི་ཚུལ། བསྟན་པ་གཉིས་ཀྱི་ཁྱད་པར་ངོས་བཟུང་བའོ། །དང་པོ་ལ་གཉིས་
ཏེ༑ ཟུང་ཞིག་པར་གཏད་པ་དང་། གྱིས་ཤིག་པར་གདམས་པའོ། །དང་པོ་ལ་གསུམ་
སྟེ༑ ངའི་རང་བཞིན་ལྔ་བཅུ་རྩ་བདུན། དེ་ལས་བྱུང་བའི་སྐུ་གསུམ་སྟོན་པ། བྱང་ཆུབ་
ཀྱི་སེམས་རྒྱུ་འབྲས་ལས་འདས་པའི་རང་བཞིན་ཟུང་ཅིག་པར་གཏད་བའོ། །
དང་པོ་ནི། དེ་ནས་སྟོན་པ་ཀུན་བྱེད་རྒྱལ་པོས་སླར་ཡང་སེམས་དཔའ་རྡོ་རྗེ་ཉིད་ལ་
འདི་སྐད་ཅེས་གསུངས་ཏེ། ཀྱེ་སེམས་དཔའ་རྡོ་རྗེ་ཁྱོད་ཀྱིས་ཐེག་པ་ཐམས་ཅད་ཀྱི་
ཡང་རྩེ་རྒྱུད་ཐམས་ཅད་ཀྱི་རྒྱལ་པོ་འདི་ཉིད་མི་ཉམས་པར་ཟུངས་ཤིག །སེམས་དཔའ་
ཆེན་པོ་ཁྱོད་ནི་ཆོས་ཉིད་དེ་བཞིན་ཉིད་མ་ནོར་བར་རྟོགས་པར་བྱེད་པའི་སེམས་ཉིད་
རང་བྱུང་རིག་པའི་ཡེ་ཤེས་ཡིན་ཏེ། ཁྱོད་ནི་སྟོན་པ་ཀུན་བྱེད་ང་ཡི་སྐྱེ་མེད་དབྱིངས་
-253-



ལེའུ་ང་བདུན་པ།
ཀྱི་ཀློང་ནས་འགག་མེད་གསལ་བའི་སྙིང་པོ་མངོན་དུ་ཕྱུང་ཞིང་བསྟན་པ་ཡིན་པས།
སྟོན་པ་ང་ཡི་རང་བཞིན་རྒྱུད་དོན་ལེའུ་ལྔ་བཅུ་རྩ་བདུན་པའི་རང་བཞིན་ཅན་འདི་ཁྱོད་
ལ་གཏད་པ་ཡིན་པས་མི་ནུབ་པར་ཟུངས་ཤིག་ཅེས་སྟོན་པ་ཀུན་བྱེད་རྒྱལ་པོ་ཉིད་དང་
བསྟན་པ་གསང་བའི་རྒྱུད་ཆེན་ཡེ་ནས་ཐ་དད་མེད་པར་དབྱེར་མེད་གཅིག་གི་རང་
བཞིན་དུ་བསྟན་པ་སྟེ། མདོ་བཅུ་ལས། བྱང་ཆུབ་སེམས་ཀྱི་མདོ་བཅུ་ནི། །སྣང་སྲིད་
སྣོད་བཅུད་ཐམས་ཅད་དང་། །འཁོར་འདས་སངས་རྒྱས་སེམས་ཅན་དང་། །སྟོན་པ་
ཀུན་བཟང་བྱང་ཆུབ་དང་། །བསྟན་པ་སེམས་ཉིད་རྫོགས་ཆེན་རྣམས། །ཡེ་ནས་གཉིས་
མེད་གཅིག་པའི་ཕྱིར། །གཅིག་ལ་གཉིས་སུ་བགྲང་དུ་མེད། །ཅེས་གསུངས་པ་དང་།
འདི་ཉིད་ལས། ང་ནི་སྟོན་པ་ཀུན་བྱེད་རྒྱལ་པོ་སྟེ། །ཐེག་པའི་རྩ་བ་ཆོས་ཀྱི་སྙིང་པོའི་
ལུང་། །སྐུ་གསུམ་སྟོན་པས་མ་གསུངས་རྒྱ་ཆེ་བ། །སྐྱེ་བ་མེད་པར་སྟོན་པའི་སེམས་
རྒྱུད་འདི། །ཞེས་གསུངས་པ་ལྟར་རོ། །དེ་བཞིན་དུ་སེམས་དཔའ་རྡོ་རྗེ་ཡང་སེམས་
ཉིད་རང་བྱུང་གི་ཡེ་ཤེས་འདི་ཉིད་ཡིན་པར་གསུངས་པ་བཞིན། དོན་ལ་ཆོས་ཐམས་
ཅད་ཀྱི་གནས་ལུགས་ཀུན་བྱེད་བྱང་ཆུབ་ཀྱི་སེམས་དེ་ཉིད། རང་ལས་གཞན་དུ་མེད་
པའི་ཡུལ་ཅན་སོ་སོ་རང་རིག་པའི་ཡེ་ཤེས་སམ་རང་བྱུང་གི་ཡེ་ཤེས་ཉིད་ཀྱིས་རྟོགས་
པར་གྱིས་ཤིག །ཅེས་གཏད་པའོ། །གཉིས་པ་ནི། སྟོན་པ་ཀུན་བྱེད་ང་ཡི་རང་བཞིན་
སྟོང་གསལ་ཐུགས་རྗེ་སྟེ་རྣམ་པ་གསུམ་ལས་སྐུ་གསུམ་གྱི་སྟོན་པ་གསུམ་བྱུང་བ་ཡང་
ཞེས་ཚིག་འོག་མ་དང་མཚམས་སྦྱར་བའོ། །་ ་
གསུམ་པ་ནི་དེ་ལྟ་བུའི་སྟོན་པ་སྐུ་གསུམ་པོ་དེ་ཡི་རང་བཞིན་ཡང་སྟོན་པ་ཀུན་བྱེད་
རྒྱལ་པོ་རིགས་པ་བྱང་ཆུབ་ཀྱི་སེམས་རྒྱུ་འབྲས་རྩོལ་སྒྲུབ་ལས་འདས་པ་འདི་ཉིད་
ཡིན་པས་ན་རིག་པ་བྱང་ཆུབ་སེམས་འདི་སེམས་དཔའ་རྡོ་རྗེ་ཁྱོད་ཀྱིས་ཟུངས་ཤིག་
ཅེས་གཏད་པའོ། །གཉིས་པ་ལ་གཉིས་ཏེ། སྨྲ་བའི་སེང་གེ་གྱིས་ལ་ཕུན་སུམ་ཚོགས་
པས་བསྡུས་པའི་ཆོས་ཐམས་ཅད་ཀུན་བྱེད་རྒྱལ་པོ་པོས་བྱས་པར་ལུང་སྟོན་ཅིག་པར་
-254 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གདམས་པ་དང་། ང་བཞིན་ཀུན་གྱི་མེས་པོ་གྱིས་ལ་ཐམས་ཅད་ཤར་ནས་སེམས་
དཔའ་རྡོ་རྗེ་དང་ཀུན་བྱེད་ཉིད་ལས་གཞན་ཡིན་དུ་ལུང་མ་སྟོན་ཅིག་པར་གདམས་
པའོ། །དང་པོ་ནི། སྐུ་གསུམ་གྱི་སྟོན་པ་དེ་ཡིབསྟན་པ་རྣམ་པ་གསུམ་ཡང་གདུལ་བྱ་
གཞན་ལ་བསྟན་པར་བྱེད་པ་ཡི་སྨྲ་བའི་སེང་གེ་ལྟ་བུའང་སེམས་དཔོའ་རྡོ་རྗེ་ཁྱོད་ཀྱིས་
གྱིས་ལ་སྐུ་གསུམ་པོ་དེ་དག་གི་དུས་དང་གནས་དང་འཁོར་ཕུན་སུམ་ཚོགས་པ་དང་
ལ་སོགས་པའི་སྒྲས་སྟོན་པ་དང་བསྟན་པ་ཕུན་སུམ་ཚོགས་པས་བསྡུས་པའི་ཆོས་
རྣམས་མ་ལུས་པ་ཡང་། ཀུན་བྱེད་རྒྱལ་པོ་བྱང་ཆུབ་ཀྱི་སེམས་ཉིད་ཀྱིས་བྱས་པ་ཡིན་
པ་དང་ཉིད་ལས་གཞན་དུ་མེད་པར་སྙིང་པོ་བྱང་ཆུབ་ཀྱི་རང་བཞིན་དུ་ཡེ་ནས་སངས་
རྒྱས་པ་ཡིན་པར་ལུང་སྟོན་ཅིག །ཅེས་སོ། །
གཉིས་པ་ནི། གཞན་ཡང་སྟོན་པ་ཀུན་བྱེད་ང་ཡི་རང་བཞིན་ནམ་ཀུན་བྱེད་ང་ཡི་
མཚན་ཉིད་ཆོས་རྣམས་ཀུན་གྱི་རང་བཞིན་པ་དང་སངས་རྒྱས་ཀུན་གྱི་མེས་པོ་ཡིན་
པ་ལ་སོགས་ཇི་ལྟར་བཤད་པ་འདི་ཉིད་བཞིན་དུ། སེམས་དཔའ་ཆེན་པོ་ཁྱོད་ཀྱིས་
ཀྱང་ང་ཡི་རང་བཞིན་འདི་ཟུངས་ཤིག །དེ་ཡང་ཇི་ལྟར་ན་སྟོན་པ་ང་ནི་ཆོས་རྣམས་
ཀུན་གྱི་རང་བཞིན་ཡིན་པའི་ཕྱིར་ན། དུས་གསུམ་གྱི་སངས་རྒྱས་ཀུན་གྱི་མེས་པོ་
ཡང་ཀུན་བྱེད་ང་ཉིད་ཡིན་ནོ་ཞེས། འདི་ལྟར་ཀུན་བྱེད་བྱང་ཆུབ་ཀྱི་སེམས་ལས་སྐུ་
གསུམ་སྟོན་པ་རྣམས་བྱུང་ཞིང་། སྐུ་གསུམ་གྱིས་སྟོན་པ་རྣམས་ཀྱི་གདུལ་བྱའི་སྐལ་
བ་དང་འཚམས་པའི་ལམ་བསྟན་པ་ལས་དུས་གསུམ་གྱི་སངས་རྒྱས་རྣམས་འབྱུང་བ་
ཡིན་པས་སངས་རྒྱས་དེ་དག་གི་མེས་པོ་ཡིན་པར་ཤེས་པར་གྱིས་ལ། དེ་བཞིན་དུ་
སེམས་དཔའ་རྡོ་རྗེ་ཁྱོད་ཀྱིས་ཀྱང་དུས་གསུམ་གྱི་སངས་རྒྱས་ཀུན་གྱི་མེས་པོ་གྱིས་
ཤིག །ཀུན་བྱེད་རྒྱལ་པོ་ང་ཉིད་ནི་རྒྱལ་བ་སྐུ་གསུམ་གྱི་སྟོན་པ་མ་ལུས་པ་བསྐྱེད་པར་
བྱེད་པའི་ཕ་མ་ཡིན་པར་ཤེས་པར་གྱིས་ལ། སེམས་དཔའ་རྡོ་རྗེ་ཁྱོད་ཀྱིས་སྐུ་གསུམ་
གྱི་སྟོན་པ་རྣམས་ཀྱི་ཕ་མ་གྱིས་ཤིག །དེ་ལྟར་དུས་གསུམ་གྱི་སངས་རྒྱས་རྣམས་ཀྱི་
-255-



ལེའུ་ང་བདུན་པ།
མེས་པོ་གྱིས་ལ། སངས་རྒྱས་དེ་དག་གིས་ལམ་བསྟན་པ་ལ་བརྟེན་ནས་མ་འོངས་པ་
ན་མངོན་པར་རྫོགས་པ་འཚང་རྒྱ་འགྱུར་གྱི་སེམས་ཅན་ཀུན་གྱི་ཡང་མེས་སུ་འགྱུར་
བར་མཛོད་ཅིག །དེས་ན་འགྲོ་བ་སེམས་ཅན་ཀུན་གྱི་ཡང་མེས་སུ་གྱུར་པ་པོ་སྨྲ་བའི་
སེང་གེ་སེམས་དཔའ་ཆེན་པོ་ཁྱོད་ཀྱིས་གདུལ་བྱ་གཞན་ལ། རྒྱུད་ཀྱི་རྒྱལ་པོ་ཆེན་པོ་
རྒྱུ་འབྲས་རྩོལ་སྒྲུབ་ལས་འདས་པའི་རང་བཞིན་ཅན་གྱི་ཆོས་ཟབ་མོ་འདི་གཞན་ལ་
སྨྲ་བའི་ཚེ་ན། འཁོར་འདས་ལ་སོགས་པ་ཇི་ལྟར་སྣང་བའི་ཆོས་རྣམས་ཐམས་ཅད་
ཀུན་རྩལ་མ་འགགས་པར་ཤར་བའི་ངོ་བོ་སེམས་དཔའ་ཆེན་པོ་རྡོ་རྗེ་ཉིད་དང་ནི།
གཞི་ཆོས་ཉིད་བྱང་ཆུབ་སེམས་ཀྱི་རང་བཞིན་ཆོས་སྐུ་རྟོག་བྲལ་གྱི་ངང་ལ་གནས་པ་
སྟོན་པ་ཀུན་བྱེད་རྒྱལ་པོ་ང་ཉིད་ལས་ནི་གཞན་ཞིག་ཡིན་པར་སྨྲ་བར་མ་བྱེད་པར་
སྟོན་འཁོར་གཉིས་སུ་མེད་པ་བྱང་ཆུབ་ཀྱི་སེམས་ཆོས་སྐུ་ཐིག་ལེ་ཉག་གཅིག་གི་རང་
བཞིན་དུ་དབྱེར་མེད་པར་སྟོན་པར་མཛོད་ཅིག་ཅེས་གདམས་སོ། །དོན་གསུམ་པ་
བསྟན་པ་གཉིས་ཀྱི་ཁྱད་པར་ངོས་ཟུངས་ཤིག་པ་ལ་གཉིས་ཏེ། སངས་རྒྱས་དང་སེམས་
ཅན་གཉིས་སུ་ཕྱེ་ནས་སེམས་ཅན་གྱི་སེམས་མ་དག་པ་སྦྱང་བགྲོད་དག་པར་བྱས་
པས་སངས་རྒྱས་གཟོད་འགྲུབ་པར་འདོད་པ་རྒྱུ་འབྲས་སྐལ་ངན་གྱི་ཐེག་པར་བཞགས་
པས་གོལ་སར་བསྟན་པ་དང༌། ད་ལྟར་གྱི་སེམས་ཉིད་རང་བྱུང་གི་ཡེ་ཤེས་སྐུ་གསུམ་
ལྷུན་གྲུབ་ཀྱི་སངས་རྒྱས་ཡེ་ནས་གྲུབ་ཟིན་པ། ད་གདོད་རྒྱུ་འབྲས་འབད་རྩོལ་ལ་མི་
ལྟོས་པར་རང་སེམས་ཆོས་སྐུ་འགྱུར་མེད་ཀྱི་དོན་དུ་བསྟན་པའོ། །
དང་པོ་ནི། དེ་ལྟར་འཁོར་འདས་ཀྱི་ཆོས་ཇི་ལྟར་སྣང་བ་ཐམས་ཅད་ཀུན་བྱེད་ཉིད་
ལས་གཞན་ཡིན་པར་སྨྲ་མི་རུང་བའི་རྒྱུ་མཚན་ཅིའི་ཕྱིར་ན། འདི་ལྟར་སྐུ་གསུམ་གྱི་
སྟོན་པ་གསུམ་གྱི་བསྟན་པའི་ནང་ནས་ཆོས་ཐམས་ཅད་ནི་ཀུན་བྱེད་བྱང་ཆུབ་སེམས་
ཀྱི་རང་བཞིན་དུ་མི་སྟོན་པར་རྒྱུ་སེམས་ཅན་དང་འབྲས་བུ་སངས་རྒྱས་རྣམ་པ་གཉིས་
སུ་ཕྱེ་བ་ལས། རྒྱུ་སེམས་ཅན་རྣམས་ཀྱི་སེམས་རྒྱུད་མ་དག་པ་སྦྱངས་ཤིང་དགག་
-256 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར་བྱ་བའི་ཆེད་དུ། ལྟ་སྒོམ་སྤྱོད་པ་ལ་སོགས་པའི་ལམ་ལ་རྩོལ་བསྒྲུབ་བྱེད་པ་ལ་
རྟེན་ནས་འབྲས་བུར་ཏེ་འབྲས་བུའི་སངས་རྒྱས་ཉིད་གཟོད་ཐོབ་པར་འདོད་ཅིང་རེ་
བ་བྱེད་པ་དང༌། སེམས་ཅན་དང་སངས་རྒྱས་ཞེས་བྱ་བའི་མིང་ཐ་དད་དུ་བཏགས་
པ་ཙམ་ལ་དོན་དུ་ཞེན་ནས། སེམས་ཅན་རྣམས་ཀྱི་ལམ་ལ་བསླབས་པ་ཉིད་ཀྱིས་
སངས་རྒྱས་ཞེས་བྱ་བའི་འབྲས་བུར་གྱུར་པ་ཞིག་བསྒྲུབ་པར་འདོད་པ་འདི་ནི། ཀུན་
བྱེད་ང་ཡི་བསྟན་པ་མིན་པར་རྒྱུ་འབྲས་རྩོལ་སྒྲུབ་ལསཾ་འདས་པའི་ལམ་གྱི་གོལ་སར་
གྱུར་པ་ཡིན་པའི་ཕྱིར། གཉིས་པ་ནི། དེས་ན་ཀུན་བྱེད་ང་ཡི་རང་བཞིན་ནི་ཁམས་
གསུམ་གྱི་སེམས་ཅན་རྣམས་ཀྱི་རྒྱུད་ན་ད་ལྟ་ནས་རང་ཆས་ལྷུན་གྲུབ་ཀྱི་ཚུལ་དུ་གནས་
པའི་སེམས་ཉིད་རང་བྱུང་གི་ཡེ་ཤེས་རིག་པ་སྐུ་གསུམ་གྱི་བདག་ཉིད་ཅན་དུ་གནས་
པ་འདི་ཉིད་ཡིན་པས་ན། དེ་ལྟ་བུའི་གནས་ལུགས་རང་བྱུང་གི་ཡེ་ཤེས་དེ་ནི་རྒྱུ་དང་
འབྲས་བུ་གཉིས་ཀྱི་ཡུལ་ལས་འདས་ཤིང་སེམས་ཅན་དང་སངས་རྒྱས་ཞེས་པ་བཟང་
ངན་གཉིས་སུ་གྲུབ་པ་མེད་པས་ན། ད་གདོད་འབྲས་བུ་སངས་རྒྱས་ཀྱི་གོ་འཕང་དག་
པ་ཞིག་རྒྱུ་མ་དག་པའི་སེམས་ཀྱིས་སྒྲུབ་པར་མ་བྱེད་ཅིག་ཅེས་འཁོར་འདས་གཉིས་
བོ་བཟང་ངན་བླང་དོར་མེད་པར་ཀུན་བྱེད་རྒྱལ་པོ་གཅིག་པུའི་རང་བཞིན་ཡིན་པར་
བསྟན་པ་སྟེ། །
བང་མཛོད་འཕྲུལ་ལྡེ་ལས། སངས་རྒྱས་ཀུན་གྱི་མེས་ཆེན་པོ། །མཚོན་ཅིང་ངོས་
བཟུང་མེད་པ་གཅིག །དུས་གསུམ་འདུས་མ་བྱས་པ་རུ། །རྒྱུ་དང་རྐྱེན་གྱིས་མ་བསྐྱེད་
པར། །ཆོས་རྣམས་ཀུན་གྱི་སྙིང་པོ་རུ། །རང་བཞིན་ལྷུན་གྱིས་གྲུབ་ནས་བཞུགས། །
ཅེས་གསུངས་པ་ལྟར་ལ། དེ་ལྟར་ཆོས་ཐམས་ཅད་ཀུན་བྱེད་རྒྱལ་པོའི་རང་བཞིན་
ཡིན་ཞིང་ཀུན་བྱེད་རྒྱལ་པོ་ང་ཉིད་ནི་སེམས་ཉིད་རང་བྱུང་གི་ཡེ་ཤེས་གདོད་ནས་ཡེ་
སངས་རྒྱས་པ་ཆོས་སྐུ་འགྱུར་མེད་བདེ་བ་ཆེན་པོའི་ངོ་བོར་གནས་པ་ཡིན་པས་ད་རྒྱུ་
འབྲས་འབད་རྩོལ་ལ་བརྟེན་ནས་བསྒྲུབ་མི་དགོས་སོ། །ཞེས་གསུངས་སོ། །དེ་ལྟར་
-251-



ལེའུ་ང་བརྒྱད་པ།
སྙིང་པོའི་ལེའུ་གཉིས་ཀྱིས་ཆོས་ཀུན་རང་བྱུང་གི་ཡེ་ཤེས་གཅིག་གི་རོལ་པ་ལས་གཞན་
མ་ཡིན་པར་བསྟན་པ་ཡིན་ནོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོའི་མདོ་ལས་བསྟན་པ་གཏད་
པའི་ལེའུ་སྟེ་ལྔ་བཅུ་རྩ་བདུན་པའི་འགྲེལ་བའོ།། །།
དེ་དག་གིས་ཀུན་བྱེད་རྩ་བའི་རྒྱུད། དབང་པོ་ཡང་རབ་འབད་མེད་དུ་གྲོལ་བ་ཐོས་
པ་ལས་བྱུང་བའི་ཤེས་རབ་ཀྱི་དོན་གཏན་ལ་ཕབ་པ་རྫོགས་པར་བསྟན་པ་ཡིན་ནོ། །
བྱང་ཆུབ་ཀྱི་སེམས་ཀུན་བྱེད་རྒྱལ་པོ་རྫོགས་སོ་ཞེས་པ་ནི་རྩ་རྒྱུད་སྔ་མ་ཐོས་པའི་དོན་
ལ་གདམས་པ་ཡོངས་སུ་རྫོགས་པའི་ཚིག་གོ །བསྒྱུར་བྱང་ནི། རྒྱ་གར་གྱི་མཁས་
ཤིང་གྲུབ་པ་ཡོངས་ཀྱི་ཁྱུ་མཆོག་ཐི་སིང་ཧཱ་པྲ་བྷ་སྟེ་དཔལ་གྱི་སེང་གེའི་འོད་དང་། བོད་
ཀྱི་ལོ་ཙཱ་བ་པ་གོར་གྱི་རིགས་སུ་འཁྲུངས་པ་དགེ་སློང་བེ་རོ་ཙ་ནས་སྟེ་རྣམ་པར་སྣང་
མཛད་ཀྱི་རྒྱ་སྐད་ལས་བོད་སྐད་དུ་བསྒྱུར་ཅིང་། བོད་དཔེ་ལས་རྒྱ་དཔེ་ལ་བསྡུར་ནས་
ཞུས་ཏེ་འཆད་ཉན་གྱིས་དོན་མ་ནོར་བར་གཏན་ལ་ཕབ་པའོ།། །།
༄༅། །རྫོགས་པ་ཆེན་པོའི་ཀུན་བྱེད་རྒྱལ་པོའི་འགྲེལ་པོད་གསུམ་པ་བཞུགས། །
སྤྱི་དོན་གཉིས་པ་ཕྱི་མ་བསམ་བྱུང་གི་ཤེས་རབ་ལ་གདམས་པ་ལ་གསུམ་སྟེ། ཆོས་
ཐམས་ཅད་སྐྱེ་བ་མེད་པར་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ཉིད་དུ་རོ་གཅིག་པས་
ཆོས་ལ་བྱ་རྒྱུ་མེད་པའི་དོན་མདོར་བསྟན་པ། དེའི་དོན་རང་བཞིན་བཅུ་ལ་བསྒོམ་དུ་
མེད་པའི་དབྱེ་བ་རྒྱས་པར་བཤད་པ། སྣང་སྲིད་འཁོར་འདས་ཀྱིས་བསྡུས་པའི་ཆོས་
ཐམས་ཅད་ཀུན་བྱེད་བྱ་རྩོལ་མེད་པའི་ངང་ལ་འདུས་ཤིང་གཉིས་མེད་དོན་གྱི་རང་
བཞིན་ཆེན་པོར་བསྒྲུངས་ཤིང་བསྟོད་པས་མཇུག་བསྡུ་བའོ། །དང་པོ་ལ་གཉིས་ཏེ།
རྟོག་པ་གླེང་བཞི་གཞི་ཕུན་སུམ་ཚོགས་པ་ལྔའི་ངོ་བོ་ཆོས་ཉིད་དེ་བཞིན་ཉིད་ཀྱི་དགོངས་
པ་ལ་བཞུགས་ཚུལ་དང་། རྟོགས་པའི་རང་བཞིན་གླེང་བསླང་བ་དངོས་ཕུན་སུམ་
ཚོགས་པའི་ཆོས་ཉིད་སྐྱེ་བ་མེད་པའི་དབྱིངས་སུ་བསྟན་པའོ། །དང་པོ་ནི། དེ་ལྟར་
-258-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྒྱུད་སྔ་མ་རྫོགས་པའི་རྗེས་དེ་ནས་ཕུན་སུམ་ཚོགས་པ་ལྔའི་ངོ་བོར་གྱུར་པ་བྱང་ཆུབ་
ཀྱི་སེམས་ཀུན་བྱེད་རྒྱལ་པོ་དེ་ཆོས་ཐམས་ཅད་ཀྱི་གནས་ལུགས་སེམས་ཉིད་རང་བྱུང་
གི་ཡེ་ཤེས་ཉིད་གདོད་ནས་སྐྱེ་བ་མེད་པ་ཡུལ་མེད་ཟང་ཐལ་ཆེན་པོ་ཀ་དག་གཞི་རྩ་
དང་བྲལ་བར་རྟོགས་པའམ་མཁྱེན་པའི་ངང་ནས་ཅུང་མི་གསུང་བར་སྨྲ་བསམ་བརྗོད་
པ་དང་བྲལ་བ་ཆོས་ཉིད་ཀྱི་དགོངས་པ་ལ་བཞུགས་སོ། །དེ་ལ་ཀུན་བྱེད་བྱང་ཆུབ་
ཀྱི་སེམས་ལ་ཕུན་སུམ་ཚོགས་པ་ཐམས་ཅད་རྫོགས་ཤིང་དེའི་ངོ་བོར་གྱུར་པའི་ཚུལ་
ཡང་། བྱང་ཆུབ་སེམས་ཀྱི་རང་བཞིན་གདོད་ནས་སྐྱེ་བ་མེད་པ་ཆོས་དབྱིངས་སྤྲོས་
པ་དང་བྲལ་བ་ནི་གནས་ཕུན་སུམ་ཚོགས་པ་དང་དེའི་ངོ་བོ་གསལ་བའི་ཆ་སེམས་ཉིད་
རང་བྱུང་གི་ཡེ་ཤེས་སྟོན་པ་ཕུན་སུམ་ཚོགས་པ་དང་། སེམས་ཉིད་འགག་པ་མེད་པའི་
རྩལ་ལས་ཡེ་ཤེས་ཀྱི་རོལ་པ་སྣ་ཚོགས་སུ་སྣང་བ་ཐམས་ཅད་འཁོར་ཕུན་སུམ་ཚོགས་
པ་དང་། ཆོས་ཐམས་ཅད་རིག་པ་བྱང་ཆུབ་སེམས་ཀྱི་རང་བཞིན་དུ་ཡེ་ནས་རྫོགས་
ཤིང་བྱ་བྱེད་རྩོལ་བ་ལ་མི་ལྟོས་པར་སངས་རྒྱས་པ་ནི་རྒྱལ་བའི་བསྟན་པ་རྒྱ་མཚོའི་
དགོངས་དོན་མཐར་ཐུག་པ་ཡིན་པས་དེ་ཉིད་བསྟན་པ་ཕུན་སུམ་ཚོགས་པ་དང་། དེ་
ལྟ་བུའི་སེམས་ཉིད་རྒྱུ་འབྲས་ལས་འདས་པ་རང་བྱུང་འདུས་མ་བྱས་དེ་ལ་དུས་གསུམ་
གྱི་དབྱེ་བ་མེད་པར་དུས་བཞི་ཆོས་ཉིད་ཀྱི་འཁོར་ལོར་གནས་པ་ནི་དུས་ཕུན་སུམ་
ཚོགས་པ་སྟེ། རིན་པོ་ཆེ་འཁོར་ལོའི་རྒྱུད་ལས། ཡེ་ཤེས་ཁྱབ་བདག་རིག་པའི་སྐུ། །
རང་བྱུང་རིག་པ་མ་འགགས་གསལ། །བརྗོད་མེད་སེམས་ཀྱི་ངོ་བོ་ན། །རང་བྱུང་སྟོན་
པ་ཐུགས་རྗེའི་བདག །འགྲོ་དྲུག་སེམས་ཅན་ཐམས་ཅད་ཀྱིས། །རང་སེམས་སྟོན་
པར་མ་ཤེས་ན། །རང་བྱུང་མཐོང་བར་ཡོངས་མི་འགྱུར། །དེས་ན་ཡེ་ཤེས་རྫོགས་པའི་
དོན། །རང་རིག་བདེ་བར་ཤེས་པར་གྱིས། །རང་བྱུང་རྒྱལ་པོ་སྟོན་པའི་མཆོག །ཡེ་
ཤེས་མ་འགགས་ཅིར་ཡང་གསལ། །རིག་པ་ཀློང་གི་འཁོར་དུ་རྫོགས། །རང་སེམས་
བདེ་ལ་ཀུན་རྫོགས་པས། །བསྟན་པ་རྒྱ་མཚོ་རིག་པའི་ཀློང་། །རྣམ་དག་རང་སེམས་
-259-



ལེའུ་ང་བརྒྱད་པ།
སྐྱེ་མེད་པས། །འགྱུར་མེད་འཁོར་ལོ་རིག་པའི་གནས། །ཡེ་ཤེས་རྩོལ་མེད་གནས་
ཀྱི་མཆོག །ཅེས་གསུངས་པ་ལྟར་རོ། །གཉིས་པ་ལ་གཉིས་ཏེ། ཇི་ལྟར་རྟོགས་ཚུལ་
འཁོར་གྱིས་དྲིས་པ་དང་། དེའི་ལན་སྟོན་པས་རྒྱ་ཆེར་གསུངས་པའོ། །དང་པོ་ནི། དེ་
ལྟར་སྟོན་པས་དགོངས་དོན་ཕུན་སུམ་ཚོགས་པའི་རང་བཞིན་ཆོས་ཉིད་དེ་བཞིན་ཉིད་
ཀྱི་ངང་ལ་མཉམ་པར་བཞག་པ་དེ་ནས་སེམས་དཔའ་རྡོ་རྗེ་འཁོར་ཐམས་ཅད་ཀྱི་ནང་
ནས་དམ་པའམ་མཆོག་ཏུ་གྱུར་པ་དེས། སྟོན་པ་ཀུན་བྱེད་ཉིད་ལ་འདི་སྐད་ཅེས་
ཞུས་སོ། །
ཀྱེ་སྐུ་གསུམ་གྱི་སྟོན་པ་མ་ལུས་པའི་སྟོན་པར་གྱུར་པ་ཆོས་སྐུ་ཀུན་བྱེད་རྒྱལ་བོ་
ལགས། ཉིད་ཀྱིས་ཆོས་ཐམས་ཅད་རིག་པ་བྱང་ཆུབ་སེམས་ཀྱི་ངོ་བོར་ཡེ་ནས་སངས་
རྒྱས་པས་རྩོལ་བསྒྲུབ་གང་ཡང་མི་དགོས་པའི་དགོངས་དོན་ཟབ་མོ་མ་ནོར་བ་ལེགས་
པར་གསུངས་པའི་མདོ་ལུང་ལྔ་བཅུ་རྩ་བདུན་པོ་དག་མཐར་ཕྱིན་ནས། །ད་ལྟ་ཅིར་
ཡང་མི་གསུང་བར་དགོངས་དོན་རྟོགས་པའི་ངང་ལ་མཉམ་པར་བཞག་སྟེ་བཞུགས་
པ་འདི་ལྟར་ལགས་ན། རྒྱལ་བ་སྐུ་གསུམ་གྱི་སྟོན་པ་གསུམ་པོ་གཅིག་དང་ཐ་དད་སྣང
བ་དང་སྟོང་པ་ལ་སོགས་སྟོན་པ་ཀུན་བྱེད་ཉིད་ཀྱིས་ཚུལ་ཇི་ལྟར་རྟོགས་པ་དང་། དེ་
བཞིན་དུ་དེ་རྣམས་ཀྱིས་ལེགས་པར་གསུངས་པའི་བསྟན་པ་གསུམ་པོ་ཡི་རང་བཞིན་
ཉིད་ཀྱིས་ཚུལ་ཇི་ལྟར་རྟོགས་པའི་ཚུལ་དང་། སྐུ་གསུམ་གྱི་སྟོན་པའི་འཁོར་རྣམས་
དང་བཞུགས་པའི་གནས་དང་ཕུན་སུམ་ཚོགས་པའི་དུས་རྣམས་ཀྱི་རང་བཞིན་ཡང་
ཚུལ་ཇི་ལྟར་རྟོགས་པ་ལགས། དེ་ལྟ་བུའི་སྐུ་གསུམ་གྱི་ཕུན་སུམ་ཚོགས་པས་བསྡུས་
པའི་ཆོས་རྣམས་ཀྱི་རང་བཞིན་ཀུན་བྱེད་ཉིད་ཀྱིས་ཇི་ལྟར་རྟོགས་པའི་དོན་ནམ་དགོངས་
ཤིང་གཟིགས་པའི་དོན་ཏེ། བདག་ཅག་འདུས་པའི་འཁོར་ཚོགས་རྣམས་ལ་མ་ནོར་
ཞིང་ལེགས་པར་བསྟན་དུ་གསོལ། ཞེས་ཞུས་སོ། །གཉིས་པ་ལ་གཉིས་ཏེ། གང་
གསུངས་པ་བཤད་བྱའི་ཆོས་སྤྱིར་བསྟན་པ་དང་། ཇི་ལྟར་གསུངས་པ་རྟོགས་པའི་
• 260 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆོས་བྱེ་བྲག་ཏུ་བཤད་པའོ། །དང་པོ་ནི། དེ་ལྟར་སེམས་དཔའ་རྡོ་རྗེས་སྟོན་པ་ཀུན་
བྱེད་ཉིད་ཀྱིས་ཕུན་སུམ་ཚོགས་པའི་ཆོས་ཐམས་ཅད་ཇི་ལྟར་རྟོགས་པའི་དགོངས་
དོན་ཟབ་མོ་གསུང་བར་ཞུས་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་གང་
ཞིག་བཤད་པར་བྱ་བའི་ཆོས། སྟོན་པ་ཀུན་བྱེད་ཉིད་ཀྱིས་ཆོས་རྣམས་ཇི་ལྟར་རྟོགས་
པ་ཡི་དོན་བཤད་པ་ཞེས་བྱ་བའི་རྩ་རྒྱུད་ཕྱི་མ་འདི་གསུངས་སོ། །གཉིས་པ་ལ་
གསུམ་སྟེ། ཕུན་སུམ་ཚོགས་པའི་རང་བཞིན་སྐྱེ་མེད་གཅིག་གི་ངོ་བོར་སྟོན་པ་ཉིད་
ཀྱིས་རྟོགས་པའི་ཚུལ། དེ་གཞན་ལ་གདམས་པའི་ཚུལ། ཀུན་དོན་སྐྱེ་བ་མེད་པའི་
དབྱིངས་སུ་དོན་བསྡུ་བའོ། །དང་པོ་ལ་གཉིས་ཏེ། ཕུན་སུམ་ཚོགས་པས་མཚོན་པའི་
ཆོས་རྣམས་སོ་སོར་རྟོགས་པས་ཀུན་བྱེད་སྐྱེ་བ་མེད་པའི་རང་བཞིན་མ་རྟོགས་པར་
མཁྱེན་ཚུལ་དང་། གཟུགས་བརྙན་སྣ་ཚོགས་མེ་ལོང་གི་ངོས་རོ་གཅིག་པ་ལྟར་ཕུན་
སུམ་ཚོགས་པས་མཚོན་པའི་ཆོས་རྣམས་སྐྱེ་བ་མེད་པའི་ཆོས་ཉིད་གཅིག་ཏུ་རྟོགས་
ཚུལ་དངོས་བཤད་པའོ། །
དང་པོ་ནི། ཀྱེ་སེམས་དཔའ་རྡོ་རྗེ་འཆད་འགྱུར་གྱི་དོན་འདི་ལེགས་པར་ཉོན་ཅིག །
དེ་ཡང་ཚུལ་ཇི་ལྟར་ན་སྟོན་པའི་སྟོན་པ་ཀུན་བྱེད་རྒྱལ་པོ་ཡི་ཞེས་སྐུ་གསུམ་གྱི་སྟོན་
པ་རྣམས་གང་ལས་འབྱུང་བའི་ཁུངས་བསྟན་ནས་ཀུན་བྱེད་ང་ལས་བྱུང་བའི་སྟོན་པ་
སྐུ་གསུམ་གྱིས་གདུལ་བྱ་རྣམས་སོ་སོར་འདུལ་བའི་དོན་དུ་གང་ཞིག་གསུངས་པ་ཡི་
དྲང་དོན་གྱི་ཆོས་རྣམས་ཀྱི་དོན་ནི། ཐེག་པའི་རྣམ་གྲངས་གང་དང་གང་དག་གསུངས་
བར་མཛད་པའི་སྟོན་པ་རེ་དང་། དེ་རྣམས་གང་དུ་བཞུགས་པའི་གནས་དང་། དེ་
དག་ལ་འདུས་པའི་འཁོར་གྱི་ཚོགས་དག་དང་། རྒྱལ་བ་དེ་དག་གིས་གསུངས་པའི་
བསྟན་པ་རྣམས་དང་། དེ་དག་སོ་སོའི་བཀའ་ཡི་སྡུད་པ་པོ་རྣམས་སོ་སོར་ཐ་དད་དུ་
གནས་པར་རྟོགས་པ་ནི། ཀུན་བྱེད་ང་ཡི་རང་བཞིན་ཆོས་ཉིད་གཅིག་ཏུ་རྟོགས་པ་
མིན་པར་ཀུན་བྱེད་རྒྱལ་པོ་ང་ཡིས་མཁྱེན་པར་གྱུར་ཏོ་ཞེས་སོ། །གཉིས་པ་ལ་གཉིས་
- 261 -



ལེའུ་ང་བརྒྱད་པ།
ཏེ༑ ཆོས་ཉིད་གཅིག་གི་རང་བཞིན་སྐྱེ་བ་མེད་པར་བསྟན་པ་དང་། ཆོས་ཅན་སྣ་
ཚོགས་སྐྱེ་བ་མེད་པའི་རང་བཞིན་དུ་བསྟན་པའོ། །དང་པོ་ནི། ཀྱེ་ཞེས་རང་སྣང་གི་
འཁོར་ཚོགས་རྣམས་ལ་བོས་ཏེ། སྟོན་པ་ཀུན་བྱེད་ང་ཡིས་ཆོས་རྣམས་ཇི་ལྟར་རྟོགས་
པའི་ཚུལ་བསྟན་པ་ནི། ང་ཉིད་སྙིང་པོ་བྱང་ཆུབ་སེམས་ཀྱི་རང་བཞིན་ནི་གདོད་ནས་
སྐྱེ་བ་མེད་པ་སྤྲོས་བྲལ་བློ་ལས་འདས་པའི་རང་བཞིན་ཡིན་ཏེ། དེས་ན་གཞི་རིག་
པོ་བྱང་ཆུབ་སེམས་ཀྱི་རང་བཞིན་སྐྱེ་བ་མེད་པ་དེ་ཡི་རྩལ་ལས་ཤར་ཞིང་བྱུང་བའི་
འཁོར་འདས་ཀྱི་ཆོས་རྣམས་ནི་ཇི་ལྟར་སྣང་བ་ཐམས་ཅད་ཀུན་ཀྱང་རྒྱུ་མེད་རྐྱེན་བྲལ་
རང་བྱུང་གི་ཡེ་ཤེས་སྐྱེ་བ་མེད་པའི་དབྱིངས་སུ་ཐ་དད་མེད་པར་ཆོས་ཉིད་ཉག་གཅིག་
གི་རང་བཞིན་དུ་རྟོགས་སོ་ཞེས་པ་སྟེ། ཀློང་ཆེན་ལས། ཐ་དད་སྣང་ཡང་མ་སྐྱེས་པས། །
སྐྱེ་མེད་ཀློང་དུ་དབྱེ་བསལ་མེད། །ཀློང་ཆེན་གཅིག་པོ་ཀུན་ཡིན་པས། །ཐམས་ཅད་
ཀུན་གྱི་དངོས་གཞིར་ཤར། །ཞེས་གསུངས་པ་ལྟར་རོ། །གཉིས་པ་ནི། ཀྱེ་སེམས་
དཔའ་ཆེན་པོ་ལེགས་པར་ཏེ་གུས་པའི་ཚུལ་གྱིས་ད་དུང་ཕུན་སུམ་ཚོགས་པའི་རང་
བཞིན་གྱི་ཆོས་རྣམས་སྟོན་པ་ང་ཡིས་ཇི་ལྟར་རྟོགས་པའི་ཚུལ་འདི་ཉོན་ཅིག་དང་རྒྱས་
པར་བཤད་པར་བྱའོ། །
དེ་ལ་ང་ཉིད་རྒྱུ་རྐྱེན་གང་ལས་ཀྱང་སྐྱེ་བ་མེད་པ་ཡེ་སྟོང་སྤྲོས་བྲལ་ཆེན་པོ་སྨྲ་བསམ་
བརྗོད་དུ་མེད་པར་ཀུན་བྱེད་ངས་རྟོགས་པས་ན། སྐྱེ་མེད་གཅིག་གི་རང་རྩལ་ཡིན་
པའི་ཕྱིར་ང་ལས་བྱུང་བའི་སྟོན་པ་སྐུ་གསུམ་ཡང་སྐྱེ་བ་མེད་པར་རྟོགས་ལ། སྐུ་གསུམ་
གྱི་སྟོན་པ་གསུམ་པོ་དེ་ཡིས་གསུངས་པའི་བསྟན་པ་རྣམ་པ་གསུམ་ཡང་སྐྱེ་བ་མེད་
པར་རྟོགས་པ་དང་། དེ་དག་གང་ལ་བསྟན་པའི་འཁོར་དང་སྟོན་འཁོར་དེ་རྣམས་
བཞུགས་པའི་གནས་དང་འདུ་བའི་དུས་རྣམས་ཀྱང་གདོད་ནས་སྐྱེ་བ་མེད་པ་སྤྲོས་
བྲལ་ཀ་དག་ཆེན་པོ་རིག་པ་བྱང་ཆུབ་ཀྱི་སེམས་ལས་ཐ་དད་མེད་པར་གཉིས་མེད་
ཆོས་སྐུའི་ངོ་བོར་རྟོགས་པ་ཡིན་ཞིང་། དེ་བཞིན་དུ་སྔར་འདས་པའི་སངས་རྒྱས་རྣམས་
- 262 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱང་ཀུན་བྱེད་བྱང་ཆུབ་སེམས་ཀྱི་རང་བཞིན་ཡིན་པས་ཆོས་ཉིད་དེ་དང་མཚུངས་པར་
གདོད་ནས་སྐྱེ་བ་མེད་པར་རྟོགས་ལ། ད་ལྟར་བྱུང་བའི་སངས་རྒྱས་དངོས་སུ་འཚོ་
ཞིང་བཞུགས་པ་མ་ལུས་པ་ཡང་བྱང་ཆུབ་ཀྱི་སེམས་སྐྱེ་བ་མེད་པ་ཉིད་ཀྱི་རང་བཞིན་
དུ་རབ་ཏུ་རྟོགས་པ་དང་། ད་སྔོན་མ་བྱོན་ཞིང་སླད་ཀྱིས་འབྱུང་བའི་སངས་རྒྱས་མ་
ལུས་པ་ཡང་ཆོས་ཉིད་སྐྱེ་བ་མེད་པ་སེམས་ཉིད་ཀུན་བྱེད་རྒྱལ་པོའི་རང་བཞིན་དེ་ཁོ་
ན་ཉིད་དུ་རབ་ཏུ་རྟོགས་པ་ཡིན་ནོ་ཞེས་ད་ལྟའི་སེམས་ཉིད་རང་བྱུང་གི་ཡེ་ཤེས་ཡེ་
ནས་སྐྱེ་བ་མེད་པ་འདི་ཉིད་རྟོགས་ན་སྣང་སྲིད་ཀྱི་ཆོས་ཐམས་ཅད་སྐྱེ་མེད་ཀ་དག་ཆེན་
པོ་གཅིག་གི་རང་བཞིན་དུ་རྒྱ་གྲོལ་ལ་འགྲོ་བར་བསྟན་པའོ། །དེས་ན་ཀ་དག་ཡེ་སྟོང་
ཆེན་པོ་ཆོས་ཉིད་དོན་གྱི་ནམ་མཁའ་རྒྱ་ཆད་ཕྱོགས་ལྷུང་དང་བྲལ་བའི་ཀློང་ཡངས་
པ་ན། རིག་པའི་རྩལ་སྣང་འགགས་པ་མེད་པ་གསེར་གྱི་བྱ་ཁྱུང་ལྡིང་བ་ལྟ་བུའི་ངོ་
མཚར་བའི་སྟོང་གཟུགས་སྒྱུ་མའི་རོལ་བར་ཤར་བ་ཐམས་ཅད་ལ། མཚན་མ་རང་
རྒྱུད་པའི་ཆོས་སུ་གྲུབ་པ་ཅི་ཡང་མེད་པས། བློ་དང་དངོས་པོ་གཉིས་མེད་དུ་རྟོགས་
པར་གདམས་པ་དང་། དེ་བཞིན་དུ་ཆོས་ཉིད་སྤྲོས་པ་དང་བྲལ་བ་རྒྱ་མཚོ་ལྟ་བུའི་ཀློང་
ན་རིག་རྩལ་འགགས་མེད་གསེར་གྱི་ཉ་མོ་ལྟ་བུ་འགྱུ་ཡང་བློ་དང་དངོས་པོའི་ཆོས་སུ་
གྲུབ་པ་མེད་པས་རང་བྱུང་ཡེ་ཤེས་གཅིག་གི་རང་བཞིན་དུ་རྟོགས་པར་གདམས་ཏེ།
སེང་གེ་རྩལ་རྫོགས་ཆེན་པོའི་རྒྱུད་ལས། ཆོས་ཉིད་མི་འགྱུར་སྤྲོས་བྲལ་རྒྱ་མཚོ་ལ། །
ཀ་དག་སེམས་བྲལ་གསེར་གྱི་ཉ་མོ་འགྱུ། །ཀློང་ངོས་གཉིས་མེད་རང་བྱུང་ཡེ་རྒྱུས་
ཐོབ། །ཆོས་ཉིད་མིང་དང་བྲལ་བའི་ནམ་མཁའ་ལ། །མཚན་མའི་ཡུལ་མེད་རང་སྣང་
གསེར་གྱི་བྱ་ཁྱུང་ལྡིང་། །བཅོས་མ་མ་ཡིན་རང་གི་བདེ་བ་འབྱུང་། །ཞེས་པ་ལ་སོགས་
པསོ་བསྟན་པ་ལྟར་རོ། །
གཉིས་པ་དེ་གཞན་ལ་གདམས་པའི་ཚུལ་ལ་གཉིས་ཏེ། མདོར་བསྟན་པ་དང་། རྒྱུས་
པར་བཤད་པའོ། །དང་པོ་ནི། ཀྱེ་སེམས་དཔའ་རྡོ་རྗེ་སྟོན་པ་ཀུན་བྱེད་རྒྱལ་པོ་ང་
- 263 -



ལེའུ་ང་བརྒྱུད་པ།
ཉིད་ཀྱིས་ཕུན་སུམ་ཚོགས་པ་ལྔས་མཚོན་པའི་ཆོས་ཐམས་ཅད་ཆོས་ཉིད་སྐྱེ་བ་མེད་
པོ་རིག་པ་བྱང་ཆུབ་སེམས་ཀྱི་རང་བཞིན་དུ་རྟོགས་པ་དེ་ལྟར། སེམས་དཔའ་རྡོ་རྗེ་
ཁྱོད་ཀྱིས་ཀྱང་འཁོར་འདས་ཀྱི་ཆོས་ཐམས་ཅད་གདོད་ནས་སྐྱེ་བ་མེད་པ་ཆོས་ཉིད་
ཡི་སྟོང་ཆེན་པོའི་རང་བཞིན་དུ་རྟོགས་པར་གྱིས་ཤིག་ཅེས་གདམས་པའོ། །གཉིས་
པ་རྒྱས་པར་བཤད་པ་ལ་གཉིས་ཏེ། སྣ་ཚོགས་སུ་སྣང་བ་ཉིད་སྐྱེ་མེད་གཅིག་ཏུ་མ་
རྟོགས་ན་ཆོས་ཉིད་ཀྱི་དོན་ལ་རྨོངས་པར་གདམས་པ། རྨི་ལམ་སྣ་ཚོགས་གཉིད་ཀྱི་
ངང་དུ་གཅིག་པ་ལྟར་ཕུན་སུམ་ཚོགས་པས་མཚོན་ནས་སྣང་སྲིད་འཁོར་འདས་ཀྱི་
ཆོས་ཐམས་ཅད་སྐྱེ་བ་མེད་པའི་ངང་དུ་རོ་གཅིག་པར་གདམས་པའོ། །དང་པོ་ནི། གོང་
དུ་ཇི་སྐད་བསྟན་པ་དེ་བཞིན་དུ་གལ་ཏེ་སེམས་དཔའ་རྡོ་རྗེས་ཆོས་འདི་དག་ཐམས་
ཅད་ཆོས་ཉིད་སྐྱེ་བ་མེད་པ་གཅིག་གི་རང་བཞིན་དུ་དེ་ལྟར་མ་རྟོགས་ན། ཀུན་བྱེད་
ང་ཡི་རང་བཞིན་རིག་སྟོང་སྐྱེ་བ་མེད་པ་གཉིས་མེད་བྱང་ཆུབ་སེམས་ཀྱི་གནས་ལུགས་
ཏེ་རྟོགས་པར་མི་འགྱུར་ལ། དེ་ལྟར་ཀུན་བྱེད་ང་ཡི་རང་བཞིན་སྐྱེ་མེད་བསམ་ཡུལ་
ལས་འདས་པ་དེ་ཁྱོད་ཀྱིས་མ་རྟོགས་ན། ལྟ་སྤྱོད་དང་དཀྱིལ་འཁོར་དམ་ཚིག་ལ་
སོགས་པའི་རང་བཞིན་བཅུ་པོ་དེ་ཉིད་ཆོས་རྣམས་ཐམས་ཅད་ཀྱི་སྙིང་པོ་ཀུན་བྱེད་
བྱང་ཆུབ་སེམས་ཀྱི་རང་བཞིན་ལས་གཞན་དུ་མེད་པས། སྙིང་པོའི་རང་བཞིན་བཅུ་
ཞེས་གསུངས་པ་དེ་དག་ཀྱང་ཡེ་གྲོལ་སྐྱེ་བ་མེད་པར་རྟོགས་པར་མི་འགྱུར་ཞིང་རྨོང་
པར་འགྱུར་རོ་ཞེས། རྫོགས་ཆེན་གྱི་རིག་པ་ངོ་མ་འཕྲོད་བར་ཆོས་རྣམས་ཀྱི་ཆོས་ཉིད་
ཇི་བཞིན་དུ་རྟོགས་པ་མེད་པར་གསུངས་ལ། དེ་ལྟར་རང་བཞིན་བཅུ་ཡི་དོན་སྐྱེ་མེད་
བྱ་བཙལ་དང་བྲལ་བའི་རང་བཞིན་ཡིན་པ་ལ་རྨོང་ཞིང་རྟོགས་པ་མེད་པའི་གང་ཟག་
དེ་ཡིས། རང་བཞིན་བཅུ་པོ་དེ་ཡེ་ནས་མ་བཙལ་ལྷུན་གྱིས་རྫོགས་པས་ད་གཟོད་རྩོལ་
སྒྲུབ་ཀྱི་བསྒོམ་དུ་མེད་པའི་ཀུན་བྱེད་བྱང་ཆུབ་སེམས་ཀྱི་ལུང་འཆད་འགྱུར་བཅུ་ཕོ་
འདི་ཉིད་ཇི་ལྟར་རྟོགས་ཏེ་རྟོགས་པར་མི་འགྱུར་བས་ན་ཆོས་ཉིད་བྱང་ཆུབ་སེམས་
-264-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་གནས་ལུགས་སྐྱེ་མེད་སྤྲོས་བྲལ་བརྗོད་ལས་འདས་པ་འདི་ཉིད་རྟོགས་པར་མཛོད་
ཅིག་ཅེས་གདམས་སོ། །
གཉིས་པ་ནི། ཀྱེ་སྟོན་པ་ཀུན་བྱེད་ང་ཡིས་ཇི་ལྟར་སྣང་བའི་ཆོས་རྣམས་ཐམས་ཅད་
སྙིང་པོ་བྱང་ཆུབ་སེམས་ཀྱི་རང་བཞིན་དུ་ཇི་ལྟར་བསྟན་པ་ལྟར་སེམས་དཔའ་རྡོ་རྗེ་
ཁྱོད་ཀྱིས་དེ་བཞིན་དུ་རྟོགས་པར་བྱོས་ཤིག དེ་ཡང་ཀུན་བྱེད་ང་ཡི་རང་བཞིན་སེམས་
ཉིད་རང་བྱུང་གི་ཡེ་ཤེས་སྐྱེ་མེད་མ་བཅོས་གཉུག་མའི་རང་བཞིན་དུ་རྟོགས་པ་ལྟར་
དུ་འཁོར་འདས་ཀྱི་ཆོས་རྣམས་ཀུན་གྱི་རང་བཞིན། དཔེར་ན་རྨི་ལམ་གྱི་རོལ་པ་ཅི་
ཤར་ཐམས་ཅད་གཉིད་ཀྱི་ངང་དུ་ཐམས་ཅད་དབྱེར་མེད་པར་གཅིག་པ་ལྟར་ཆོས་
ཉིད་སྐྱེ་བ་མེད་པ་གཅིག་གི་རང་བཞིན་དུ་རྟོགས་པར་གྱིས་ཤིག དེ་ལ་འཁོར་འདས་
ཀྱི་ཆོས་གང་དང་གང་ཞེ་ན། འདི་ལྟར་ཀུན་བྱེད་ཉིད་ཀྱི་རང་བཞིན་རྣམ་པ་གསུམ་
ལས་རང་ཤར་བའི་སྐུ་གསུམ་གྱི་སྟོན་པ་རྣམ་པ་གསུམ་ཡང་ཀུན་བྱེད་ང་ཡིས་སྐྱེ་བ་
མེད་པར་རྟོགས་པ་ལྟར་དུ་སེམས་དཔའ་རྡོ་རྗེ་ཁྱོད་ཀྱིས་ཀྱང་དེ་བཞིན་དུ་རྟོགས་པར་
གྱིས་ཤིག དེ་བཞིན་དུ་སྐུ་གསུམ་གྱི་བསྟན་པ་གསུམ་ཡང་སྐྱེ་བ་མེད་པར་རྟོགས་པ་
དང༌། དེ་དག་གི་འཁོར་དང་གནས་དང་དུས་རྣམས་ཀྱང་སྐྱེ་བ་མེད་པར་རྟོགས་པར་
གྱིས་ཤིག །དུས་གསུམ་དུ་གཤེགས་བྱོན་འབྱོན་འགྱུར་གྱི་སངས་རྒྱས་རྣམས་ཀྱང་
སྐྱེ་བ་མེད་པར་རྟོགས་པ་དང་། ཁམས་གསུམ་རྒྱུད་དྲུག་གིས་བསྡུས་པའི་སེམས་ཅན་
རྣམས་ཀྱང་རང་བྱུང་གི་ཡེ་ཤེས་གཅིག་གི་ངོ་བོར་སྐྱེ་བ་མེད་པར་རྟོགས་པ་དང་། ས་
ཆུ་མེ་རླུང་ནམ་མཁའ་སྟེ་སྣོད་འབྱུང་བ་ལྔ་པོ་ཡང་ཆོས་ཉིད་སྐྱེ་བ་མེད་པའི་ངང་དུ་
རབ་ཏུ་རྟོགས་པར་གྱིས་ཤིག འདོད་ཁམས་གཟུགས་ཁམས་གཟུགས་མེད་དེ་ཁམས་
གསུམ་དང་ས་འོག་ས་སྟེང་ས་བླའི་སྲིད་པ་གསུམ་པོ་རྣམས་ཀྱང་སྙིང་པོ་བྱང་ཆུབ་ཀྱི་
སེམས་སྐྱེ་བ་མེད་པའི་གདངས་ལས་འགགས་པ་མེད་པའི་རོལ་བར་ཤར་ཞིང་། ཤར་
བའི་དུས་ཉིད་ནས་གཞི་མེད་རྩ་བྲལ་ཆེན་པོ་ཆོས་དབྱིངས་སྐྱེ་བ་མེད་པར་སྟོན་པ་ཀུན་
• 265-



ལེའུ་ང་བརྒྱད་པ།
བྱེད་ཉིད་ཀྱིས་ཇི་ལྟར་རྟོགས་པ་ལྟར་དང་། འདོད་པའི་ཡོན་ཏན་ལྔ་ཡི་ངོ་བོ་གཟུགས་
སྒྲ་དྲི་རོ་ལ་སོགས་པ་དབང་པོ་ལྔའི་ཡུལ་སྣང་རྣམ་པ་ལྔ་ཡང་གདོད་ནས་སྐྱེ་བ་མེད་
པར་སྟོན་པ་ང་ཉིད་ཀྱིས་ཇི་ལྟར་རྟོགས་པ་ལྟར་དུ་སེམས་དཔའ་ཆེན་པོ་ཁྱོད་ཀྱིས་ཀྱང་
རྟོགས་པར་གྱིས་ཤིག་ཅེས་གདམས་པ་སྟེ། གནས་ལུགས་རིན་པོ་ཆེའི་མཛོད་ལས།
ཇི་ལྟར་ནམ་མཁའ་ཡང་བའི་དབྱིངས་རུམ་དུ། །སྣོད་བཅུད་འབྱུང་བཞིན་འཕོ་འགྱུར་
ཅིར་སྣང་ཡང་། །སྟོང་པའི་གཟུགས་ཏེ་རང་བཞིན་མེད་པ་ལྟར། །བྱང་ཆུབ་སེམས་
སྣང་ཆོས་ཀྱང་དེ་བཞིན་ནོ། །ཇི་ལྟར་སྒྱུ་མའི་གཟུགས་བརྙན་ཅིར་སྣང་ཡང་། །སྟོང་
པའི་རང་བཞིན་དངོས་པོ་མེད་པ་ལྟར། །སྣང་སྲིད་ཆོས་ཀུན་སྣང་བའི་དུས་ཉིད་ནས། །
བྱང་ཆུབ་སེམས་ལས་མ་གཡོས་དངོས་པོ་མེད། །ཇི་ལྟར་རྨི་ལམ་གཉིད་ལས་མ་
གཡོས་ཤིང་། །སྣང་བའི་དུས་ན་རང་བཞིན་མེད་པ་ལྟར། །སྣང་སྲིད་འཁོར་འདས་
བྱང་ཆུབ་སེམས་ཀྱི་ངང་། །ཇི་བཞིན་མ་གཡོས་དངོས་པོ་མཚན་མ་མེད། །ཅེས་
གསུངས་པ་ལྟར་ཆོས་ཐམས་ཅད་བྱང་ཆུབ་སེམས་ཀྱི་ཀློང་དུ་མེད་སྣང་སྟོང་གཟུགས་
ཀྱི་རོལ་པ་ཙམ་ལས་མེད་པས་ཡེ་སྟོང་སྤྲོས་བྲལ་ཆེན་པོའི་རང་བཞིན་དུ་རྟོགས་པར་
གདམས་སོ། །
གསུམ་པ་དོན་བསྡུ་བ་ལ་གཉིས་ཏེ། ཆོས་ཀུན་སྐྱེ་མེད་དུ་བསྟན་པ་དང་། དེ་ཉིད་
རྟོགས་པས་དབྱིངས་སྐྱེ་མེད་དུ་ཕྱིན་པའོ། །དང་པོ་ནི། དེ་ལྟར་ཆོས་ཐམས་ཅད་གདོད་
ནས་སྐྱེ་བ་མེད་པ་ཆོས་ཉིད་གཅིག་གི་རང་བཞིན་ཡིན་པའི་རྒྱུ་མཚན་དེའི་ཕྱིར་ན་
འཁོར་འདས་ལམ་གསུམ་གྱིས་བསྡུས་པའི་ཆོས་ཀུན་བྱང་ཆུབ་སེམས་ཀྱི་རང་བཞིན་
ཉིད་ཡིན་དེ། འདི་ལྟར་བྱང་ཆུབ་ཀྱི་སེམས་ཞེས་བྱ་བ་ནི་ཆོས་སྐུ་ཀུན་བྱེད་རྒྱལ་པོ་
ཉིད་ཡིན་པས་ན། ཀུན་བྱེད་རྒྱལ་པོ་རང་བྱུང་གི་ཡེ་ཤེས་འདི་ཉིད་ཆོས་ཉིད་སྐྱེ་བ་
མེད་པའི་རང་བཞིན་དུ་རྟོགས་པར་གྱིས་དང་ཆོས་ཀུན་གྱི་རང་བཞིན་སྐྱེ་མེད་དུ་རྟོགས་
པར་འགྱུར་རོ། །ཞེས་སོ། །གཉིས་པ་ནི། དེ་ལྟར་འཁོར་འདས་ཀྱི་ཆོས་རྣམས་ཀུན་
- 266 -
ཟླ་
#
ཡ



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གྱི་རྩ་བའམ། གཞི་མ་ནི་ཀུན་བྱེད་ང་ཉིད་ཡིན་པ་དེ་ཡི་ཕྱིར་ན། བྱང་ཆུབ་ཀྱི་སེམས་
ཀུན་བྱེད་རྒྱལ་པོ་ང་ཉིད་རྒྱུ་ལས་མ་སྐྱེས་པས་སྐྱེ་མེད་སྤྲོས་པ་དང་བྲལ་བའི་དབྱིངས་
སུ་རྟོགས་པས། ཐམས་ཅད་དེ་ཡི་རང་བཞིན་ལས་མེད་པའི་ཕྱིར་ན་སྲིད་དང་ཞི་བའི་
ཆོས་ཀུན་ཀྱང་སྐྱེ་བ་མེད་པའི་དབྱིངས་སུ་རྟོགས་པར་གྱུར་ཏེ་ཆོས་སྐུ་ཀུན་བྱེད་རྒྱལ་
པོའི་དགོངས་པའི་ཀློང་ཆེན་པོར་གྲོལ་བར་འགྱུར་རོ། །ཞེས་གསུངས་སོ། །ལེའུའི་
མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྟོགས་པ་གླེང་གཞིའི་ལེའུ་སྟེ་
ང་བརྒྱད་པའི་འགྲེལ་བའོ།། །།
གཉིས་པ་དེའི་རང་བཞིན་བཅུ་ལ་བསྒོམ་དུ་མེད་པའི་དབྱེ་བས་རྒྱས་པར་བཤད་པ་
ལ༑ ལེའུ་བཅུ་གཉིས་དོན་གསུམ་གྱིས་བཅིང་ནས་འཆད་དེ་ཡེ་ནས་དག་པའི་སེམས་
ཉིད་སྦྱངས་གཞིར་མ་གྲུབ་པས་ལྟ་བ་དཀྱིལ་འཁོར་དབང་ལ་སོགས་པས་མ་སྨིན་པ་
སྨིན་པར་བྱེད་པའི་གཞི་ལོག་པར་བསྟན་པ། སྒྲུབ་བསལ་ལས་འདས་པའི་སེམས་
ཉིད་བཟང་ངན་བླང་དོར་དུ་མ་གྲུབ་པས་སྦྱངས་བགྲོད་བསྐྱེད་རྫོགས་ལ་སོགས་པའི་
བསྒོམ་པས་སྨིན་པ་གྲོལ་བར་བྱེད་པའི་ལམ་འཁྲུལ་བར་བསྟན་པ། སྐུ་གསུམ་ལྷུན་
གྱིས་གྲུབ་པའི་སེམས་ཉིད་ཐོབ་བྱ་ཐོབ་བྱེད་དུ་མ་གྲུབ་པས་སངས་རྒྱས་ཕྱི་ནས་འདོད་
པའི་འབྲས་བུ་མེད་པར་བསྟན་པའོ། །དང་པོ་ལ་ལེའུ་ལྔ་ལས། དང་པོ་རང་བྱུང་གི་
སེམས་ཉིད་བློ་འདས་དམིགས་སུ་མེད་པ་བལྟ་བྱ་ལྟ་བྱེད་ལས་འདས་པས་བལྟར་མེད་
བརྗོད་བྲལ་ཆེན་པོ་རྟོགས་པར་འདོད་པའི་སྐལ་ཆད་སྙིང་པོའི་དོན་དང་འགལ་བར་
སྟོན་པའི་ལེའུ་ང་དགུ་པ་ལ་གཉིས་ཏེ། བསྟན་པ་དང་། བཤད་པའོ། །
དང་པོ་ནི། དེ་ལྟར་གླེང་གཞི་ཕུན་སུམ་ཚོགས་པ་ལྔའི་ངོ་བོ་དབྱེར་མེད་པར་བཞུགས་
ཚུལ་དང་། དེ་དག་ཐམས་ཅད་སེམས་ཉིད་སྐྱེ་བ་མེད་པའི་རང་བཞིན་དུ་རྟོགས་ཚུལ་
གྱིས་གླེང་བསླང་བའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས། ཆོས་
ཐམས་ཅད་བྱང་ཆུབ་སེམས་ཀྱི་རང་བཞིན་ཡིན་པ་དང་བྱང་ཆུབ་ཀྱི་སེམས་ལ་བལྟ་
- 267-



ལེའུ་ང་དགུ་པ།
བྱ་ལྟ་བྱེད་གཉིས་སུ་མ་གྲུབ་པས། ལྟ་བ་བསྒོམ་དུ་མེད་པར་རྟོགས་པར་གྱིས་ཤིག་
པར་གདམས་པ་འདི་གསུངས་སོ། །
གཉིས་པ་རྒྱས་པར་བཤད་པ་ལ་གསུམ་སྟེ། སེམས་ཉིད་བལྟར་མེད་པའི་ངོ་བོ་མདོར་
བསྟན། དེའི་རང་བཞིན་རྒྱས་པར་བཤད། ལྟ་བ་ཡུལ་མེད་ཀུན་གསལ་ཆེན་པོར་དོན་
བསྡུ་བའོ། །དང་པོ་ནི། ཀྱེ་སེམས་དཔའ་རྡོ་རྗེ། ཆོས་ཐམས་ཅད་ཀྱི་རང་བཞིན་གང་
དུའང་མ་གྲུབ་པས་བྱ་བྱེད་རྩོལ་སྒྲུབ་ལས་འདས་པའི་དོན་འདི་ལེགས་པར་སྟེ་མ་ནོར་
ཇི་བཞིན་ཉིད་དུ་ད་ལྟ་རུ་རྟོགས་པར་གྱིས་ཤིག དེ་ལ་དོན་མ་ནོར་བ་ནི་གང་ཡིན་ཞེ་
ན༑ འདི་ལྟར་ཤེས་བྱའི་ཆོས་རྣམས་ཀུན་གྱི་རྩ་བའམ་འབྱུང་གནས་སུ་གྱུར་པ་ཀུན་
བྱེད་བྱང་ཆུབ་ཀྱི་སེམས་འདི་ལ་བལྟ་བར་བྱ་བའི་ཁུལ་དང་། ཡུལ་དེ་ལ་ལྟ་བར་བྱེད་
པ་པོའི་ཡུལ་ཅན་གཉིས་ཡོད་པ་མ་ཡིན་པར་ཆོས་ཉིད་དམིགས་བསམ་དང་བྲལ་བ་
སྤྲོས་མེད་ཐིག་ལེ་ཉག་གཅིག་ཏུ་གནས་པ་ཡིན་ལ། དེ་ལྟ་བུས་གང་ལ་ལྟར་མེད་པའི་
རང་བཞིན་ཆོས་ཀུན་གྱི་སྙིང་པོ་བྱང་ཆུབ་ཀྱི་སེམས་འདི་ཡེ་གྲོལ་བསལ་བཞག་མེད་
པར་གང་ཟག་གང་གིས་རྟོགས་པ་དེ་ཡིས་དུས་གསུམ་རྒྱལ་བ་ཀུན་གྱི་དགོངས་པའི་
མཐར་ཐུག་པ་ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་ལེགས་པར་རྟོགས་པ་
ཡིན་ནོ། །ཚུལ་དེ་ལྟར་བྱང་ཆུབ་ཀྱི་སེམས་རིན་པོ་ཆེ་འཁོར་ལོའི་རྒྱུད་ལས། སེམས་
ཉིད་ནམ་མཁའ་ལྟ་བུ་ལ། །ནམ་མཁའ་ལྟ་བུར་བསམ་དུ་མེད། །ནམ་མཁའ་བསམ་
དུ་མེད་པ་བཞིན། །ཡེ་ཤེས་བསམ་དུ་མེད་པའང་ཡིན། །ཅིར་ཡང་མི་དགོངས་རང་
བཞག་པ། །དུས་གསུམ་རྒྱལ་བའི་ལྟ་བ་ཡིན། །བལྟ་མེད་རང་བཞག་ལྟ་བ་ནི། །དུས་
གསུམ་གང་ཡང་མ་ཡིན་ཏེ། །འགྱུར་མེད་དབྱིངས་ཀྱི་ལྟ་བ་ཡིན། །ཞེས་གསུངས་སོ། །
གཉིས་པ་རྒྱས་པར་བཤད་པ་ལ་གསུམ་སྟེ། སེམས་ཉིད་ཀུན་བྱེད་རྟོགས་པར་འདོད་
པས་ཆོས་ཀུན་མ་སྐྱེས་པ་བལྟར་མེད་དུ་སྤྱིར་གདམས་པ། ཀུན་བྱེད་ཡུལ་མེད་ལྟ་བ་
ལས་འདས་པ་ལས་གཞན་པའི་ལུང་མ་བརྟེན་ཤིག་པར་གདམས་པ། ཨ་ཏི་གཉིས་
-268 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མེད་ལྟ་ཡུལ་ལས་འདས་པ་མཐོང་བ་མེད་པའི་དོན་ལ་གདམས་པའོ། །དང་པོ་ནི། ཀྱེ་
ཇི་ལྟར་ཕྱི་ནང་སྣོད་བཅུད་དུ་སྣང་བའི་ཆོས་རྣམས་མ་ལུས་པ་འདི་ཀུན་ཡེ་ནས་གཞི་
དབྱིངས་ནམ་མཁའ་ལྟ་བུའི་ཀློང་ནས་གཞི་མེད་སྟོང་གཟུགས་ཀྱི་རོལ་པ་ཙམ་དུ་ཤར་
ཞིང་། དེ་ལྟར་ཤར་བ་ལྟར་སྣང་བའི་དུས་ན་ཡང་དོན་ལ་ཀུན་བྱེད་བྱང་ཆུབ་ཀྱི་སེམས་
གདོད་ནས་སྐྱེ་བ་མེད་པའི་ངོ་བོར་དབྱེར་མེད་པར་དུས་རྣམས་ཀུན་ནས་གནས་པ་
ཡིན་པས་ན། གང་སུ་ཞིག་ཆོས་ཉིད་སྙིང་པོའི་དོན་ལ་བློ་ཕྱིན་ཅི་མ་ལོག་པར་རྟོགས་
པར་འདོད་པས། ཀུན་བྱེད་ང་ཡི་རང་བཞིན་མ་སྐྱེས་སྤྲོས་པ་དང་བྲལ་བའི་ཚུལ་འདི་
རྟོགས་པར་གྱིས་ཤིག་དང་ཆོས་རྣམས་ཀུན་གྱི་རང་བཞིན་ཡང་དེ་ལྟར་དུ་རྟོགས་པར་
འགྱུར་རོ་ཞེས་བྱང་ཆུབ་སེམས་ཀྱི་རྩལ་ལས་ཤར་བའི་ཆོས་ཐམས་ཅད་དེ་དང་ངོ་བོ་
དབྱེར་མེད་པས་སེམས་ཉིད་གཅིག་པུ་སྐྱེ་མེད་དུ་རྟོགས་པས་དེ་དང་ངོ་བོ་དབྱེར་མེད་
པའི་ཆོས་ཀུན་ཀྱང་སྐྱེ་མེད་དུ་རྟོགས་ནུས་པ་གོང་དུ་བསྟན་པ་ལྟར་དང་། གཞན་ཡང་
སེམས་ཞིག་ཡོད་ན་དེ་ཡི་ཡུལ་དུ་གྱུར་པའི་ཆོས་ཞིག་ཡོད་རིགས་ནའང་། སེམས་མེད་
ན་ཆོས་ཀྱང་ཡོད་པར་སུ་ཡིས་རྟོགས་ཏེ་རྟོགས་པ་མེད་པས་ཀུན་བྱེད་སེམས་ཀྱི་རང་
བཞིན་སྐྱེ་མེད་དུ་རྟོགས་པས་ཆོས་ཐམས་ཅད་ཀྱང་རང་བཞིན་མེད་པར་རྟོགས་པར་
གསུངས་ཏེ། གྲུབ་དབང་སཱ་ར་ཧ་པས། གལ་ཏེ་བདག་པོ་ཡོད་ན་ནོར་ཡོད་དེ། །ཡེ་
ནས་བདག་མེད་དེ་ལ་ཅི་ཞིག་ཡོད། །སེམས་ཡོད་གྱུར་ན་ཆོས་ཀུན་ཡོད་རིགས་ཏེ།
།སེམས་མེད་པ་ལས་ཆོས་ཤིག་སུ་ཡིས་རྟོགས། །སེམས་དང་ཆོས་སུ་སྣང་བ་ཐམས་
ཅད་ནི། །བཙལ་ན་མི་རྙེད་ཚོལ་མཁན་གཞན་ནའང་མེད། །མེད་པ་དུས་གསུམ་མ་
སྐྱེས་མི་འགག་པ། །དེ་ཉིད་གཞན་དུ་འགྱུར་བ་མེད་པ་ནི། །རང་བཞིན་བདེ་བ་ཆེན་
པོའི་གནས་ལུགས་ཡིན། །ཞེས་སོ། །
གཉིས་པ་ལུང་གཞན་ལ་མི་བརྟེན་པར་གདམས་པ་ལ་དྲུག་སྟེ། སྐུ་གསུམ་སྟོན་པའི་
དྲང་ལུང་ཀུན་བྱེད་དང་འགལ་བ། ཀུན་བྱེད་མ་རྟོགས་ན་གློ་བུར་དྲི་བྲལ་གྱི་སངས་
-269 -



ལེའུ་ང་དགུ་པ།
རྒྱས་མི་འབྱུང་བས་དུས་གསུམ་སངས་རྒྱས་ཀྱིས་རྟོགས་སུ་མེད་པ། ཀུན་བྱེད་དམིགས་
བསམ་ཡུལ་འདས་ཆེན་པོར་རྟོགས་ནས་དྲི་བྲལ་གློ་བུར་གྱི་སངས་རྒྱས་ཀྱིས་ཀྱང་དོན་
དེ་གཞན་ལ་སྟོན་པར་ནུས་པ། ཀུན་བྱེད་བྱར་མེད་ཡེ་ནས་དག་པའི་གནས་ལུགས་
མེད་ན་ཇི་ལྟར་འབད་ཀྱང་འཁོར་བ་ལས་མི་གྲོལ་བས་འབད་པ་དོན་མེད་པ། དེ་ཉིད་
གཞན་ལ་ལུང་སྟོན་ཅིག་པར་གདམས་པ། མ་བསྟན་ན་འཁོར་བར་འཁྱམས་པའི་ཉེས་
པ་བཤད་པའོ། །དང་པོ་ནི། ཀྱེ་ཆོས་ཐམས་ཅད་ཀྱི་གནས་ལུགས་ཀུན་བྱེད་བྱང་ཆུབ་
ཀྱི་སེམས་ང་ཡི་རང་བཞིན་སྐྱེ་མེད་ནམ་མཁའ་ལྟ་བུའི་འོད་གསལ་འདུས་མ་བྱས་པའི་
གནས་ཚུལ་འདི་མ་རྟོགས་པར། གནས་སྐབས་དབང་པོ་རྣོ་བརྟུལ་སྣ་ཚོགས་ཡོད་པ་
དེ་དག་གི་བློ་དང་འཚམས་པར་སོ་སོར་བསྟན་པའི་ཐེག་པ་འོག་མ་དྲང་དོན་དགོངས་
པ་ཅན་གྱི་ལུང་གང་དང་རྩོལ་སྒྲུབ་ཅན་གྱི་རིགས་ཅན་གྱི་གང་ཟག་དེ་དག་གི་ཡིད་
འཐད་པར་གྱུར་ཅིང་དེ་ལ་འཇུག་ན་ཡང་། ཐེག་པ་དེ་དག་གིས་སེམས་ཉིད་རང་བྱུང་
གི་ཡེ་ཤེས་ཇི་བཞིན་པར་ལ་མ་ཟློས་ཤིང་རྒྱུས་སྤང་བླང་གི་ལམ་ལ་གནས་པའི་ཕྱིར་
ན་ལྟ་བ་བསྒོམ་དུ་མེད་པའི་དོན་མ་རྟོགས་པར་ཞེ་འདོད་ཅན་གྱི་ལྟ་བ་གནས་པར་་་་
གསུངས་ཏེ། ཐིག་ལེ་ཀུན་གསལ་ལས། ལྡེམ་པོའི་ལྟ་བ་འདི་ལྟ་སྟེ། །ཉན་ཐོས་རང་
རྒྱལ་སེམས་དཔའ་དང་། ཀྲི་ཡོག་སྡེ་གསུམ་བསྐྱེད་རྫོགས་གཉིས། །བདེན་པ་ཕྱོགས་
རེ་ངོས་བཟུང་ནས། །གཟའ་གཏད་བཅའ་བའི་ལྟ་བ་བརྒྱད། །བློ་ཡུལ་གཉིས་ཀྱི་མུར་
འཛིན་པས། །རང་རིག་ཡེ་ཤེས་ལ་མ་ཟློས། །དེ་བས་ཕྱིན་ཅི་ལོག་པ་ཡིན། །དོན་ལ་
ཉམས་དང་གོལ་བའི་ཕྱིར། །ཞེ་འདོད་བློ་ཡི་ལྟ་བ་ཡིན། །ཞེས་པ་ལྟར་རོ། ། ་
དེས་ན་སྐུ་གསུམ་གྱི་སྟོན་པ་རྣམས་ཀྱིས་བསྟན་པའི་དོན་རྩོལ་བཅས་ཀྱི་ལམ་ལ་གོང་
ཟག་གང་ཞིག་འཇུག་པ་དེ་ནི། སྟོན་པ་ཀུན་བྱེད་རྒྱལ་པོ་སྙིང་པོ་རང་བྱུང་གི་ཡེ་ཤེས་
གང་ཞིག་གདོད་ནས་བྱ་རྩོལ་དང་བྲལ་བ་ང་ཡི་དོན་དང་ཤིན་ཏུ་འགལ་བ་ཡིན་ཏེ་རྒྱུ་་
འབྲས་རྩོལ་སྒྲུབ་ཅན་དུ་བསྟན་པ་ཡིན་པའི་ཕྱིར་རོ། །
- 270 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཉིས་པ་ནི། ཀྱེ་སྟོན་པ་ཀུན་བྱེད་ང་ཉིད་ཀྱིས་སྤང་བླང་འབད་རྩོལ་ལ་མ་ལྟོས་པར་
གདོད་ནས་ཡེ་སངས་རྒྱས་པའི་རང་བཞིན་དམིགས་མཚན་བློ་ཡི་སྤྱོད་ཡུལ་ཀུན་ལས་
འདས་པའི་གཤིས་ལུགས་ཇི་བཞིན་སྟོན་པའི་ལུང་འདི་མ་གཏོགས་པར་བལྟ་བྱ་ལྟ་
བྱེད་གཉིས་དང་བྲལ་བའི་རིག་པ་བྱང་ཆུབ་སེམས་ཀྱི་རང་བཞིན་ཀུན་མཁྱེན་ཆོས་
སྐུའི་སྟོན་པ་གདོད་ནས་སྐྱེ་བ་མེད་པའི་རང་བཞིན་དུ་བཞུགས་པ་འདི་ཉིད་སྔར་འདས་
པ་དང་ད་ལྟར་བཞུགས་པ་དང་མ་འོངས་པ་ན་འབྱོན་པར་འགྱུར་བའི་སངས་རྒྱས་
རྣམས་ཀྱིས་སེམས་ཉིད་སྐྱེ་བ་མེད་པའི་དོན་འདི་སྔར་མ་རྟོགས་ཤིང་ད་ལྟ་མི་རྟོགས་
ལ་མ་འོངས་པ་ན་རྟོགས་པར་ཡང་ཀུན་བྱེད་བདག་གིས་ལུང་མི་སྟོན་པའི་ཕྱིར་རོ། །
ཞེས་སོ། །
གསུམ་པ་ནི། དེས་ན་ཇི་ལྟར་སྣང་བའི་ཆོས་ཐམས་ཅད་སྔར་མ་སྐྱེས་ཤིང་ཕྱི་ནས་
ཀྱང་སྐྱེ་བ་མེད་པ་སྙིང་པོ་བྱང་ཆུབ་སེམས་ཀྱི་རང་བཞིན་དུ་རྟོགས་པའི་དུས་གསུམ་
གྱི་སངས་རྒྱས་རྣམས་ཀྱིས་ཀྱང་སྟོན་པ་ཀུན་བྱེད་ང་ཡི་ངེས་པ་དོན་གྱི་ལུང་ཟབ་མོ་
འདི་དང་འཕྲད་ནས་ནི་སངས་རྒྱས་ངེས་ཀྱང་སྟེ་སངས་རྒྱས་གྲངས་མེད་པ་བྱོན་པ་
དེ་དང་དེ་རྣམཾས་ཀྱིས་ཀྱང་། ཨ་ཏི་རྫོགས་པ་ཆེན་པོའི་ལྟ་བ་སྐྱེ་མེད་སྤྲོས་པ་དང་བྲལ་
བའི་རང་བཞིན་འདི་རབ་ཏུ་རྟོགས་ནས་མངོན་པར་རྫོགས་པར་སངས་རྒྱས་ཏེ། སངས་
རྒྱས་དེ་དག་རྣམས་ཀྱིས་གདུལ་བྱའི་འགྲོ་བ་གཞན་ལའང་རང་ཉིད་ཀྱིས་ཇི་ལྟར་རྟོགས་
པའི་དོན་དེ་ལུང་བསྟན་ནས་ཁམས་གསུམ་རྒྱུད་དྲུག་གི་འགྲོ་བ་རྣམས་ཀྱིས་ཀྱང་རང་
གནས་སྙིང་པོའི་ཡེ་ཤེས་མངོན་དུ་གྱུར་ཏེ། སྤངས་རྟོགས་པའི་མངོན་གྱུར་གྱི་སངས་
རྒྱས་ཀུན་གྱི་ངོ་བོར་གཉིས་སུ་མེད་པར་བྱིན་གྱིས་བརླབ་ནུས་པ་ཡིན་ནོ་ཞེས་པ་སྟེ།
འདིར་སངས་རྒྱས་ཀུན་གྱི་ངོ་བོར་ཞེས་པ་ཡང་ནམ་མངོན་པར་རྫོགས་པ་སངས་རྒྱས་
པ་ན་སངས་རྒྱས་ཀུན་དང་དགོངས་ཀློང་དབྱེར་མེད་གཅིག་ཏུ་འགྱུར་བས་ན་སངས་
རྒྱས་ཀུན་གྱི་ངོ་བོར་བྱིན་གྱིས་བརླབས་པ་ཡིན་ཏེ། དཔེར་ན་མར་མེ་སྟོང་བཏང་ཡང་།
-271-



ལེའུ་ང་དགུ་པ།
།འོད་ཀྱི་དངོས་པོ་གཅིག་ལས་མེད། །དེ་བཞིན་སངས་རྒྱས་རྣམས་མང་ཡང་། །ཡེ་
ཤེས་ངོ་བོ་གཅིག་ལས་མེད། །ཅེས་གསུངས་སོ། །བཞི་པ་ནི། ཀྱེ་ཀུན་བྱེད་རྒྱལ་པོ་
སེམས་ཉིད་རང་བྱུང་གི་ཡེ་ཤེས་སམ་འོད་གསལ་བདེ་གཤེགས་སྙིང་པོ་སྐུ་གསུམ་
དབྱེར་མེད་ཀྱི་བདག་ཉིད་ཅན་དེ་གབ་སྦས་མེད་པར་མངོན་སུམ་ཅར་ཕོག་ཏུ་སྟོན་ཞིང་
ངོ་སྤྲོད་པར་བྱེད་པའི་ལུང་ཟབ་མོ་འདི་ཉིད་མེད་ན་ཞེས། དོན་དུ་བརྗོད་བྱ་གནས་
ལུགས་རང་བྱུང་གི་ཡེ་ཤེས་དེ་སྟོན་བྱེད་ཀྱི་ལུང་དང་བཅས་པ་མེད་ན། དུས་གསུམ་
གྱི་སངས་རྒྱས་རྣམས་དང་ཁམས་གསུམ་སེམས་ཅན་རྣམས་དང་། སེམས་ཉིད་མ་
སྐྱེས་གདོད་ནས་དག་པའི་དོན་ཇི་བཞིན་པ་བསྒོམ་པའི་ལམ་ལ་གནས་ཤིང་ལྟ་བར་
འདོད་པའི་རྣལ་འབྱོར་བ་དང་བཅས་པ་རྣམས་ཀྱིས་ས་ལམ་གྱི་རིམ་པ་གོང་ནས་གོང་
དུ་ལ་དགུ་ལུང་དགུ་ལྟ་བུ་བསྒྲལ་བར་བྱེད་ཀྱང་རྩོལ་སྒྲུབ་ཀྱི་ཇི་ཙམ་འབད་ན་ཡང་།
གནས་སྐབས་ཀྱི་བསྟི་གནས་ཙམ་ལས། མཐར་འབྲས་ཇི་བཞིན་པ་ཐོབ་ཏུ་མེད་དོ། །
འདི་ལྟར་ས་བཅུ་ལམ་ལྔ་ལྟ་བུ་བརྗོད་པའི་གང་ཟག་དེ་ཡིས་ཆོས་ཅན་གྱི་སྣང་བ་སྣ་
ཚོགས་སུ་སྣང་བ་འདི་དག་རང་རང་གི་དངོས་པོའི་དོན་ལ་རྟོགས་ཅིང་དཔྱོད་པར་
བྱས་པས་ཆོས་ཐམས་ཅད་སྐྱེ་མེད་སྟོང་པ་ཙམ་དུ་རྟོགས་ཅིང་དེ་ནི་གནས་ལུགས་ཡང་
དག་པའི་དོན་མིན་ཏེ། ཀློང་ཆེན་ལས། རྣམ་པར་མི་རྟོགས་དོན་ཚོལ་ནས། །སྣང་བ་
རས་སུ་བོར་བས་ནི། །སྟོང་པའི་ཕྱོགས་སུ་ཁ་ལྟ་བ། །རྒྱུས་མེད་ལམ་དུ་ཞུགས་པ་
བཞིན། །གཡས་སུ་ཕྱིན་པས་གཡོན་དུ་འཁྱོག །མི་རྟོགས་འདོད་པ་རྟོག་པའི་ནད། །
འཁོར་བའི་བཙོན་ར་དམ་པར་འཁྱམས། །བཅོས་པར་དཀའ་ལ་ལྷུང་ཚབས་ཆེ། །
དེས་ན་ཅིར་ཡང་བསྒོམ་མི་བྱ། །ཞེས་པ་ལྟར་རོ། །
འོན་ཀྱང་འདི་ལྟར་འོད་གསལ་རང་བྱུང་གི་ཡེ་ཤེས་མ་རྟོགས་པར་རྟོག་དཔྱོད་ཀྱི་ལམ་
ནས་ཆོས་རྣམས་སྐྱེ་མེད་དུ་རྟོགས་པ་ཙམ་གྱིས་ས་བཅུ་བགྲོད་པར་འདོད་པ་རྣམས་ལ་
དེ་འདྲའི་ཉེས་ཚབས་ཆེ་བར་བསྟན་གྱི། ས་བཅུ་ཇི་བཞིན་དུ་བགྲོད་པའི་སེམས་དཔའ་
-272 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྣམས་ལ་འདི་འདྲ་སྐྱོན་ཡོན་པར་གསུངས་པ་མིན་མོད། འོན་ཀྱང་རྫོགས་པ་ཆེན་
པོའི་ལམ་སྟེགས་ཙམ་ལས་མཐར་འབྲས་སངས་རྒྱས་ཉིད་ནི་ཐོབ་པ་མེད་པར་གསུངས་
སོ༑ ༑འོ་ན་གོང་དུ་སྐྱེ་མེད་ཀྱི་དོན་ཁོ་ན་རྟོགས་དགོས་པར་གསུངས་པ་མིན་ནམ།
འདིར་སྐྱེ་མེད་སྟོང་པ་ཉིད་དུ་ལྟ་བ་སྐྱོན་ལྡན་དུ་འགྱུར་བའི་ལུང་དྲང་བ་གཉིས་མི་འགལ་
ལམ་སྙམ་ན་མི་འགལ་ཏེ། གོང་དུ་རྟོགས་བྱར་གདམས་པ་ནི་སྐྱེ་མེད་སྤྲོས་པ་དང་
བྲལ་བའི་ངོ་བོ་ལ་སྐུ་དང་ཡེ་ཤེས་ཐམས་ཅད་ཡེ་ལྡན་དུ་རྟོགས་པའི་འོད་གསལ་བདེ་
བར་གཤེགས་པའི་སྙིང་པོ་སྟེ། རྒྱལ་ཚབ་ཆེན་པོས། རང་བཞིན་འོད་གསལ་ཞེས་
བརྗོད་གང་ཡིན་ཉི་དང་མཁའ་བཞིན་གློ་བུར་གྱི། །ཉོན་མོངས་ཤེས་བྱའི་སྤྲིན་ཚོགས་
ཕྱུག་པོའི་སྒྲིབ་པ་ཡིས་ནི་བསྒྲིབས་གྱུར་པ། །དྲི་མེད་སངས་རྒྱས་ཡོན་ཏན་ཀུན་ལྡན་
རྟག་བརྟན་གཡུང་དྲུང་སངས་རྒྱས་ཉིད། །ཞེས་དང་། མགོན་པོ་ཀླུའི་དབང་པོས། ཇི་
ལྟར་བུམ་ནང་མར་མེ་ཉིད། །ཕྱིར་རོལ་ཀུན་ཏུ་མི་སྣང་ལྟར། །དེ་བཞིན་ཆོས་ཀྱི་
དབྱིངས་འདི་ཡང་། །འཁོར་བར་འོད་ནི་གསལ་མ་ཡིན། །བུམ་པ་དེ་ཉིད་བཅག་
གྱུར་ན། །ཐམས་ཅད་ཀུན་ཏུ་སྣང་བ་ལྟར། །གང་ཚེ་ཏིང་འཛིན་རྡོ་རྗེ་ཡིས། །སྒྲིབ་པ་
ཀུན་ཏུ་བཅོམ་གྱུར་པ། །དེ་ཚེ་ནམ་མཁའི་མཐར་ཐུག་གསལ། །ཞེས་དང་། ཀུན་
མཁྱེན་བླ་མས། ཇི་ལྟར་པད་ནང་བདེ་གཤེགས་སྐུ་ཡོད་ཀྱང་། པད་མས་གཏུམས་
ཕྱིར་ཕྱི་རོལ་སྣང་བ་མེད། །དེ་བཞིན་གཟུང་འཛིན་འདབ་སྟོང་གིས་བསྒྲིབས་པས། །
རང་གསལ་རྒྱལ་བའི་དབང་པོ་མཐོང་མི་ནུས། །ནམ་ཞིག་འདབ་མ་ཁ་བྱེ་གསལ་བ་
ལྟར། །གཟུང་འཛིན་འཁྲུལ་སྣང་འདབ་མ་ལས་གྲོལ་ཚེ། །བྱང་ཆུབ་སྐུ་གསུམ་རང་
ལ་སྣང་བར་འགྱུར། །ཞེས་དང་། དོ་ཧ་ལས། སེམས་ཉིད་གཅིག་པུ་ཀུན་གྱི་ས་བོན་
ཏེ༑ །གང་ལས་སྲིད་དང་མྱ་ངན་འདས་འཕྲོ་བ། །འདོད་པའི་འབྲས་བུ་སྟེར་བར་བྱེད་
པ་ཡི། །ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། །ཞེས་དང་། ཀུན་གཟིགས་
རོང་པའི་ཞལ་ནས། གསང་སྔགས་ཀྱི་གཞུང་ལས། ཆོས་ཐམས་ཅད་སྒྱུ་མ་ཙམ་དུ་སྐུ་
-273-



ལེའུ་ང་དགུ་པ།
གསུང་ཐུགས་རྡོ་རྗེའི་དཀྱིལ་འཁོར་དུ་ཡེ་ནས་སངས་རྒྱས་པ་ཡིན་ནོ། །
ཞེས་གསུངས་པ་འདི་ཡང་དངོས་པོ་རྣམས་ཀྱི་མཚན་ཉིད་དུ་གྲུབ་པ་ཡིན་གྱི་གཉེན་
པོའི་དོན་ཙམ་དུ་བསྟན་པ་དང་། གྲུབ་པ་ཅན་ལ་ལྟར་སྣང་བ་རྣམས་ཀྱང་། མི་སྡུག་
པ་ལ་སོགས་པ་བཞིན་དུ་ཀུན་བརྟགས་པའམ་དབང་འབྱོར་བ་བཞིན་འདོད་པ་ནི་མ་
ཡིན་ནོ། །
རང་བྱུང་གི་ཡེ་ཤེས་ཀྱང་སེམས་རང་རིག་པ་ཙམ་ཡིན་པ་དང་། གཞན་རིག་པ་རྣམས་
ཀྱང་འཁྲུལ་པ་ཡིན་པའི་ཕྱིར། དེ་བཞིན་ཡོད་པ་མ་ཡིན་པས། སེམས་ཡེ་ནས་དག་
པའི་ཕྱིར་དང་། རྣམ་པར་མི་རྟོགས་པའི་ཡེ་ཤེས་སྐྱེས་པའི་ཚེ་ཡང་། རང་རིག་པ་ཙམ་
ལས་བོག་དབྱུང་དུ་མེད་པའི་ཕྱིར་དང་། རང་རིག་པ་ཉིད་ཀྱང་ངོ་བོ་ཉིད་ཀྱིས་སྟོང་
པའི་ཕྱིར་རང་བྱུང་གི་ཡེ་ཤེས་སོ། །ཞེས་གསུངས་པ་ལྟར་ངོ་བོ་གསལ་བའི་ཆ་ནས་
སྐུ་དང་ཡེ་ཤེས་ཐམས་ཅད་མ་བཙལ་ལྷུན་གྱིས་གྲུབ་པའི་ཚུལ་དུ་རྫོགས་ཀྱང་རང་
བཞིན་སྟོང་པའི་ངོས་ནས་སྤྲོས་པའི་མཐའ་གང་དུའང་མ་ལྷུང་བའི་ཡེ་སྟོང་འདུས་མ་
བྱས་པར་ལྷུན་གྲུབ་གཞི་ཡི་སངས་རྒྱས་སུ་བཞུགས་པ་འདི་ཉིད་ཡིན་ཏེ། ཀློང་ཆེན་
ལས། འདི་ཞེས་དམིགས་སུ་མེད་པ་དང་། །མཚན་མའི་ཡུལ་ལས་འདས་པ་ཡི། །
ནམ་མཁའ་ལྟ་བུའི་ཆོས་ཉིད་དེ། །ཀུན་ལ་གསལ་སྙོམས་ཉི་ཟླའི་འོད། །གཏི་མུག་
མུན་པ་སེལ་བ་ཡི། །སྒྲོན་མ་ལྟ་བུའི་བྱང་ཆུབ་སེམས། །ཐ་རམ་སྒོ་ལྕགས་དམ་པོ་དེ། །
འབྱེད་པར་བྱེད་པའི་ལྡེའི་མིག་སྟེ། །འཕྲུལ་ཆེན་གསང་བའི་སྒོ་ཕྱེ་ནས། །སྐུ་གསུམ་
ནོར་བུའི་གཏེར་མཛོད་བསྟན། །དེ་མཐོང་རྒྱལ་བ་རྣམས་དང་མཉམ། །ཞེས་གསུངས་
པ་དང་། ཡོན་ཏན་རིན་པོ་ཆེའི་མཛོད་ལས། རྒྱལ་བས་འཁོར་ལོ་བར་བར་རྣམ་ཐར་
གསུམ། །བསྟན་བྱའི་ངོ་བོ་སོ་སོ་རང་རིག་ཉིད། །སེམས་ཅན་ཁམས་ལ་བདེ་གཤེགས་
སྙིང་པོ་རུ། །རང་བཞིན་བཞུགས་ལ་རྫོགས་པ་ཆེན་པོར་གྲགས། །ཞེས་གསུངས་པ་
ལ་སོགས་པས་བསྟན་པ་སྟེ། ཚུལ་འདི་ནི། མཛོད་འགྲེལ་པདྨ་དཀར་པོ་ལས། དོན་
-274



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འདི་ནི་མདོ་སྡེའི་ཡང་བཀའ་ཐ་མ་དོན་དམ་རྣམ་པར་ངེས་པའི་ཆོས་ཀྱི་རྣམ་གྲངས་སུ་
གཙོ་བོར་གསུངས་པ་ལ། རྒྱུད་ཀྱི་དངོས་གཞི་ཡིན་པས། འདིར་དེའི་རང་བཞིན་
རྟོགས་པར་བྱེད་པ་ནི། རྒྱུད་བླ་མ་དང་། མྱ་ངན་ལས་འདས་པ་དང་། སྒྱུ་འཕྲུལ་ཆེན་
པོ་ལ་སོགས་པའི་གནས་ཇི་ལྟ་བཞིན་བཤད་པ་ལས། ཞེས་སོགས་གསུངས་པ་ལྟར་
ངེས་དོན་གྱི་མདོ་སྡེ་རྣམས་དང་། སྔགས་ཀྱི་རྒྱུད་སྡེ་རྣམས་ཀྱི་བསྟན་བྱ་བླ་ན་མེད་པ་
ཡིན་ལ། དེ་ཉིད་ཇི་བཞིན་མཐར་ཐུག་པ་ནི་རྫོགས་པ་ཆེན་པོའི་རྒྱུད་སྡེ་རྣམས་ཀྱི་
བརྗོད་བྱའི་སྙིང་པོ་ཡིན་པས་འདིར་རྟོགས་བྱར་གདམས་པ་ནི་དེ་ཡིན་ལ། ཀློང་ཆེན་
གྱི་ལུང་ལས་སྟོང་ཉིད་དུ་ལྟ་བ་སྐྱོན་ཅན་དུ་བསྟན་པ་ནི། ཡིད་དཔྱོད་ཀྱི་བློས་རྒྱལ་
བའི་སྐུ་དང་ཡེ་ཤེས་ལ་སོགས་པ་ཅི་ཡང་མེད་པར་འཛིན་པའི་ཆད་ལྟ་རྣམས་ཡིན་པས།
དེ་གཉིས་ལ་ཁྱད་པར་ཤིན་ཏུ་ཆེ་བའི་ཚུལ་ཀྱང་། མཛོད་འགྲེལ་དེ་ཉིད་ལས། ད་ལྟ་
ཡིད་དཔྱོད་ཀྱི་རྣམ་པས་གང་ཡང་མེད་པར་འཛིན་པ་དེ་ཉིད་ཆད་པར་ལྟ་བ་ཡིན་པས།
ཐར་བ་འདོད་པས་བརྟེན་པར་མི་བྱའོ། །གཤིས་ལ་སྒྲོ་བཏགས་པའི་གྲུབ་མ་གྲུབ་མེད་
ཀྱང་། དོན་ལ་གནས་པར་གྲུབ་པ་ཉིད་ཡོད་པར་རྒྱུད་སྡེ་ཟབ་མོ་ནས་གསུངས་པ་
ཡིན་ནོ། །
རྟོག་གེའི་རིག་པ་ངན་སྐྱུགས་དང་འདྲ་བས་དགོངས་པ་ཟབ་མོ་སུན་འབྱིན་པར་མི་བྱ་
སྟེ༑ རྣམ་བཞག་གཞན་ལས་འཕགས་པ་ཚུར་རོལ་མཐོང་བའི་བློས་བསམ་གྱིས་མི་
ཁྱབ་པ་ཡིན་པའི་ཕྱིར་རོ། །ཞེས་སོགས་ཀྱིས་བསྟན་པ་ལྟར་རོ། །རྒྱུ་མཚན་དེས་ན་
རང་བྱུང་གི་ཡེ་ཤེས་བདེ་བར་གཤེགས་པའི་སྙིང་པོ་འདི་ཉིད་མེད་ན་ལམ་ལ་འབད་
རྩོལ་ཇི་ཙམ་བྱས་ཀྱང་འཁོར་བ་ལས་གྲོལ་བར་མི་ནུས་པས་འབད་པ་དོན་མེད་པར་
གསུངས་ཏེ། འཕགས་པ་ཀླུའི་དབང་པོས། ཁམས་ཡོད་ན་ནི་ལས་བྱས་པས། །ས་
ལེ་སྦྲུམ་དག་མཐོང་བར་འགྱུར། །ཁམས་མེད་ན་ནི་ལས་བྱས་ཀྱང་། །ཉོན་མོངས་
འབའ་ཞིག་སྐྱེ་བར་ཟད། །ཅེས་གསུངས་སོ། །དེ་བཞིན་དུ་རྗོད་བྱེད་ཨ་ཏི་ཡོ་གའི་
བ 275 -



，
ལེའུ་ང་དགུ་པ།
ཐེག་པ་གནས་ལུགས་རང་བྱུང་གི་ཡེ་ཤེས་དེ་མངོན་སུམ་ཐད་ཀ་རུ་སྟོན་པར་བྱེད་པའི་
མན་ངག་ཟབ་མོ་འདི་མེད་ན། གོང་དུ་བསྟན་པའི་ཡིད་དཔྱོད་མཚན་མའི་རྟོག་པ་དེ་
ལྟ་བུ་ནི། ཀུན་བྱེད་བྱང་ཆུབ་སེམས་ཀྱི་རང་བཞིན་མ་སྐྱེས་སྙིང་པོའི་དོན་ལ་སྒྲིབ་
པར་བྱེད་པའི་ཕྱིར་ན། རྒྱུ་འབྲས་རྩོལ་སྒྲུབ་ཐམས་ཅད་དང་བྲལ་བའི་བྱང་ཆུབ་ཀྱི་
སྙིང་པོ་འདི་ལྟ་བུ་ཡི་ཆོས་རྣམས་ཀུན་གྱི་གནས་ལུགས་ཨ་ཏི་རྫོགས་པ་ཆེན་པོའི་ལྟ་
བའི་དོན་མཐར་ཐུགས་པ་སྐྱེ་མེད་བསམ་བརྗོད་ལས་འདས་པ་འདི་རྟོགས་པ་མེད་
པར་བསྟན་པའོ། །ལྔ་པ་ནི། ཀྱེ་སེམས་དཔའ་ཆེན་པོ། ཇི་སྐད་བསྟན་པའི་རྒྱུ་མཚན་
དེ་ལྟ་བས་ན་སྟོན་པ་ཀུན་བྱེད་རྒྱལ་པོ་ང་ཡིས་ཀྱང་། འཁོར་གྱི་དང་པོ་རྒྱལ་སྲས་
སེམས་དཔའ་རྡོ་རྗེ་ཁྱོད་ལ། སྐུ་གསུམ་གྱི་སྟོན་པ་གསུམ་གྱིས་བཤད་པའི་ལུང་དྲང་
དོན་དགོངས་པ་ཅན་དེ་ལ་མ་གནས་ཤིག་པར་ང་ཡིས་ཇི་ལྟར་ལུང་སྟོན་པ་འདི་བཞིན་
ཏུ༣ སེམས་དཔའ་ཆེན་པོ་ཁྱོད་ཀྱིས་ཀྱང་ཕྱི་རབ་རྗེས་འཇུག་རྣམས་ལ་དེ་བཞིན་དུ་
ལུང་སྟོན་ཅིག་ཅེས་སོ། །དྲུག་པ་ནི། གལ་ཏེ་དེ་ལྟར་ཀུན་བྱེད་བྱ་རྩོལ་བྲལ་བ་ངེས་
པའི་ལུང་འདི་མ་བསྟན་ནཱ་ཅིར་འགྱུར་སྙམ་ན། དེ་ཉིད་མ་བསྟན་ན་ཀུན་བྱེད་བྱང་
ཆུབ་སེམས་ཀྱི་རང་བཞིན་འདི་ཉིད་མ་རྟོགས་པར་སངས་རྒྱས་ཀྱི་གོ་འཕང་ཐོབ་བྱེད་
ཀྱི་ལམ་གཞན་མེད་པས་ན། དུས་གསུམ་གྱི་རྒྱལ་བ་ཀུན་གྱི་ཡང་མེས་སུ་གྱུར་པ་བོ་
སྟོན་པ་ཀུན་བྱེད་རྒྱལ་པོ་ང་ཡི་གདུང་རྒྱུད་ཆད་ནས་སྙིང་པོ་མངོན་དུ་གྱུར་པའི་སངས་
རྒྱས་གཅིག་ཀྱང་མེད་པ་དང་། འགྲོ་བ་ཀུན་ཀྱང་འཁོར་བའི་ལམ་ཁོ་ན་ལ་གཞོལ་
བར་འགྱུར་རོ་ཞེས་དེ་ལྟ་བུའི་ཉེས་པ་ཡོད་པར་བསྟན་པའོ། །
གསུམ་པ་ཨ་ཏིའི་དོན་ལ་གདམས་ཚུལ་ལ་གཉིས་ཏེ། རྒྱུ་འབྲས་ཀྱི་ཐེག་པས་བལྟས་
ཤིང་ལྟ་བའི་རྣམ་རྟོག་མཆེད་པས་བལྟར་མེད་རྣལ་བཞག་ཆེན་པོའི་དོན་མི་མཐོང་བ་
ལ་མ་བརྟེན་ཅིག་པར་གདམས་པ་དང་། བལྟས་ཤིང་མི་མཐོང་བས་མ་བལྟས་ཀྱང་
མི་མཐོང་བར་གནས་པའི་ཕྱིར་རྣལ་དོན་མཐོང་མེད་གཅིག་ཏུ་གདམས་པའོ། །དང་
-276-



-
- ，
-
-
-
-
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བོ་ནི། ཀྱེ་སེམས་དཔའ་ཆེན་པོ། སྟོན་པ་སྐུ་གསུམ་གྱི་རྒྱུ་འབྲས་དྲང་བའི་ལུང་ལ་བརྟེན་
ཅིང་གནས་པར་བྱས་པས་ཀུན་བྱེད་ངེས་པའི་དོན་ཉིད་མི་རྟོགས་པ་དེ་ཡི་ཕྱིར་ན།
སེམས་དཔའ་རྡོ་རྗེ་ཁྱོད་ཀྱིས་ཀྱང་ཆོས་ཉིད་བྱང་ཆུབ་སེམས་ཀྱི་རང་བཞིན་གཟུང་
འཛིན་སྤྲོས་པའི་མཐའ་ཐམས་ཅད་དང་བྲལ་བ་ལྟ་བ་དང་མི་ལྟ་བ་ལ་སོགས་པའི་
དམིགས་པའི་སྤྱོད་ཡུལ་ཀུན་ལས་འདས་པ་དེ་ལ། མཚན་འཛིན་རྟོག་པའི་བློ་ཡིས་
གང་ལྟར་བལྟས་ཀྱང་ཆོས་ཉིད་སྙིང་པོའི་དོན་ལ་རེག་པ་མེད་པར་མ་ཟད། སླར་ཡང་
རྣམ་རྟོག་ཕྱིར་ཕྱིར་མཆེད་ཅིང་རྒྱུ་འབྲས་མཚན་མའི་ཡུལ་ལས་བརྒལ་བར་མི་ནུས་
པའི་ཕྱིར་ན། དེ་འདྲའི་རྒྱུ་འབྲས་རྩོལ་སྒྲུབ་ཅན་གྱི་ལྟ་བ་དེ་ལ་ཁྱོད་ཀྱིས་མ་རྟོག་ཅིག་
ཅེས་གདམས་པའོ། །གཉིས་པ་ནི། འོ་ན་སྙིང་པོ་བྱང་ཆུབ་ཀྱི་སེམས་འདི་ཚུལ་ཇི་
ལྟར་རྟོག་པར་བྱ་ཞེ་ན། འདི་ལྟར་ཤིན་ཏུ་རྣལ་འབྱོར་སྤྲོས་པའི་མཐའ་གང་ལའང་
མི་གནས་པའི་ཨ་ཏི་རྫོགས་པ་ཆེན་པོའི་ཐེག་པ་འདི་ལ་ནི། ཇི་ལྟ་ཇི་ལྟར་བལྟས་
ཤིང་བརྟགས་པར་བྱས་པས་དེ་ལྟ་དེ་ལྟར་ཡོད་མེད་བཟང་ངན་བླང་དོར་རྩོལ་སྒྲུབ་
ལ་སོགས་པ་ཇི་ལྟར་མཐོང་བའི་དོན་ཐམས་ཅད་ཡུལ་མེད་ཟང་ཐལ་གྱི་ཀློང་དུ་རྗེས་
མེད་རང་ཡལ་དུ་འགུག་པ་ཡིན་པས། དེས་ན་མ་བཅོས་གདོད་མའི་གནས་ལུགས་
སྙིང་པོ་ཀུན་བྱེད་ཉིད་ཀྱི་རང་བཞིན་འདི་ལ་བལྟས་པས་མཐོང་བར་བྱ་བ་ཅི་ཡང་
མེད་པའི་དོན་དུ་རྟོགས་པར་གྱིས་ཤིག་ཅེས་པའོ། །
རུས་སྦལ་རྩ་རྒྱུད་ལས། བལྟ་བ་མེད་པའི་ལྟ་བ་ནི། །ལྟ་བ་མཐའ་རུ་ཕྱིན་པའི་ཚད། །
ཅེས་གསུངས་པ་ལྟར་རོ། །གསུམ་པ་ལྟ་བ་ཡུལ་མེད་ཀུན་གསལ་ཆེན་པོར་དོན་བསྡུ་
བ་ལ་གཉིས་ཏེ། རང་སེམས་ཇི་བཞིན་པའི་ངོ་བོ་ལ་སྣང་སེམས་སྐྱེ་བ་མེད་པའི་གཟུགས་
བརྙན་སྣ་ཚོགས་སུ་འཆར་བས་གསལ་བའི་མེ་ལོང་དུ་བསྟན་པ་དང་། སྣང་དུས་དེ་
ཉིད་ནས་འཛིན་མེད་གསལ་སྟོན་དུ་ཤར་བ་ཀུན་ཁྱབ་ཕྱོགས་བྲལ་གྱི་ལྟ་བར་བསྟན་
པའོ། །དང་པོ་ནི། ཀྱེ་སེམས་དཔའ་རྡོ་རྗེ། སྟོན་པ་ཀུན་བྱེད་རྒྱལ་པོ་རིག་པ་བྱང་ཆུབ་
- 277-



་
་་-
---
-
-
ལེའུ་ང་དགུ་པ།
ཀྱི་སེམས་ང་ཡི་རང་བཞིན་ནི་སྐྱེ་མེད་དབྱིངས་ཀྱི་ངོ་བོ། སྤྲོས་བྲལ་ཐིག་ལེ་ཆེན་པོ།
མ་བྱས་གདོད་མའི་གནས་ལུགས། མ་འགག་གསལ་བའི་ཡེ་ཤེས། དངས་གསལ་
ཤེལ་གྱི་མེ་ལོང་ལྟ་བུ་རྟོག་མེད་མཉམ་པའི་རང་བཞིན། ཆོས་ཀྱི་དབྱིངས་ཀློང་ཆེན་
གདལ་བ་ཆེན་པོ་འདི་ཉིད་ཀྱི་ངང་ནས། གདངས་འགག་པ་མེད་པའི་འཆར་ཆ། སྣང་
སེམས་ཆོས་ཉིད་ཀྱི་ཆོ་རོལ། གཞི་མེད་རྩ་བྲལ་གྱི་སྣང་བརྙན། ཕྱི་ནང་ཡུལ་མེད་ཀྱི་
སྟོང་གཟུགས། ཕྱོགས་མེད་ཁྱབ་གདལ་གྱི་བཀོད་པ། ཆོས་རྣམས་སྣ་ཚོགས་ཀྱི་རྣམ་
པ་མང་པོ། ཡུལ་མེད་དུ་འཆར། མཐོང་མེད་དུ་གསལ། འཛིན་མེད་དུ་རྟོག རྟོག་
མེད་དུ་དམིགས། དམིགས་མེད་དུ་སངས། རྗེས་མེད་དུ་རང་ལལ་ལ་འགྲོ་བ་འདི་
ཀུན་གྱི་འཆར་གཞིའམ་བལྟ་བའི་གཞི་མེ་ལོང་ལྟ་བུ་ནི་བྱང་ཆུབ་ཀྱི་སེམས་ཀུན་བྱེད་
རྒྱལ་པོ་འདི་ཉིད་ཁོ་ནར་བསྟན་པ་སྟེ་འདི་ཉིད་ཀྱི་ཀློང་ནས་འཁོར་འདས་ཀྱི་སྣང་ཆ་
ཐམས་ཅད་གཞི་མེད་སྟོང་གཟུགས་ཀྱི་རོལ་པར་ཤར་བ་ཙམ་ལས་ཅི་ཡང་མེད་པའི་
ཕྱིར་རོ། །ཀློང་ཆེན་ལས། མ་བཙལ་སེམས་ཀྱི་ཀློང་དཀྱིལ་ནས། །མ་བཅོས་རང་
བྱུང་ཡེ་ཤེས་ཤར། །སྟེང་འོག་ཕྱོགས་མཚམས་ཡོངས་ལ་གདལ། །ཉག་གཅིག་དབྱིངས་
ན་ཀུན་གསལ་བས། །མཐོང་དང་ཐོས་དང་དྲན་པ་དང་། །དབང་པོའི་ངོ་ལ་གང་སྣང་
བ༑ སྣ་ཡུལ་མེད་གཅིག་ལས་རང་སྣང་བས། །དོན་གྱི་ངོ་བོ་བྱ་བྲལ་ལ། །སྣང་བ་མེད་
ཅིང་འགྲིབ་པ་མེད། །གསལ་བ་སེམས་ཀྱི་མེ་ལོང་ལ། །སྣང་བའི་གཟུགས་དང་འཛིན་
པའི་སེམས། །གཟུགས་བརྙན་དག་དང་སྒྱུ་མ་བཞིན། །མེད་ལས་ཡོད་མཐོང་ཐ་དད་
ཤར། །ཅེས་གསུངས་པ་བཞིན་ནོ། །གཉིས་པ་ནི། དེ་ལྟར་བྱང་ཆུབ་སེམས་ཀྱི་ངོ་བོ་
གསལ་ལ་རང་བཞིན་མེད་པར་གནས་པའི་རྩལ་ལས་རྟོག་མེད་མཉམ་པའི་རང་
བཞིན་ཡུལ་མེད་སྟོང་གཟུགས་ཀྱི་སྣང་བ་ཚད་བཟུང་དང་བྲལ་བ་འདི་ཐམས་ཅད་
ཀུན་འགགས་མེད་གསལ་སྟོང་གི་རོལ་པར་འཆར་བས། གཟུང་འཛིན་རྣམ་རྟོག་གིས་
མ་བལྟས་ཤིང་མ་བཟུང་བཞིན་དུ་ལྷུན་གྲུབ་འགག་མེད་ཀྱི་རང་བཞིན་ངང་གིས་གསལ་
-278-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཞིང་འཆར་བར་ལུང་བསྟན་ཏོ། །
དེ་ལྟར་འཁོར་འདས་ཀྱི་སྣང་བ་རབ་འབྱམས་སུ་གསལ་བའི་དུས་ཉིད་ནས་རྒྱུ་རྐྱེན་
གང་ལས་ཀྱང་མ་སྐྱེས་ཤིང་སྤྲོས་པའི་མཐའ་ཐམས་ཅད་དང་བྲལ་བ་ཡིན་ཕྱིར། ཆོས་
ཉིད་སྐྱེ་བ་མེད་པ་དབྱིངས་དེ་བཞིན་ཉིད་ཀྱི་ངང་ལས་སྐད་ཅིག་ཀྱང་གཡོ་བ་མེད་ལ།
དེས་ན་དེ་འདྲའི་མ་འགག་རང་གསལཾ་གྱི་ཡུལ་དེ་ཉིད་ལ་བལྟ་བའི་ཡུལ་དུ་གྲུབ་པ་
གང་ཡང་མེད་པར་རྟོགས་པ་འདི་ནི་མ་མཐོང་བའི་མཐོང་བ་ཆེན་པོར་རྟོགས་པ་ཡིན་
ཞིང་། ཆོས་དབྱིངས་ཀུན་ཁྱབ་ཆེན་པོའི་ཡེ་ཤེས་ལ་ཕྱོགས་འཛིན་གྱི་དམིགས་པ་དང་
བྲལ་བས་ཀུན་ཁྱབ་ཕྱོགས་བྲལ་གྱི་ལྟ་བ་ཞེས་གསུངས་པ་ཡིན་ནོ། །ཞེས་གསུངས་
སོ༑ ༑ ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་
ཐམས་ཅད་སེམས་ཉིད་སྐྱེ་བ་མེད་པའི་རང་བཞིན་དུ་བསྟན་པའི་ལེའུ་སྟེ་ང་དགུ་པའི་
འགྲེལ་བའོ།། །།་
དོན་གཉིས་པ་སེམས་ཉིད་གདོད་ནས་མ་སྐྱེས་པ་ནམ་མཁའི་རང་བཞིན་ལ་བསྲུང་
སྡོམ་སྤང་གཉེན་མེད་པའི་ཆོས་ཉིད་བསྟན་པའི་ལེའུ་དྲུག་ཅུ་བ་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། དེ་ལྟར་ཀུན་བྱེད་བྱང་ཆུབ་ཀྱི་སེམས་ལ་རྟོགས་
དང་མི་རྟོགས་ལ་སོགས་པའི་དབྱེ་བ་མེད་པར་ཨ་ཏི་རྫོགས་པ་ཆེན་པོའི་ལྟ་བ་ཡུལ་
མེད་དུ་བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས། སེམས་ཉིད་
རང་བྱུང་གི་ཡེ་ཤེས་རྒྱུ་འབྲས་སྤང་བླང་ལས་འདས་པའི་ངོ་བོ་ལོ་དམ་ཚིག་བསྲུང་དང་
མི་བསྲུང་ལ་སོགས་པའི་དབྱེ་བ་མེད་པས་རྫོགས་པ་ཆེན་པོའི་དམ་ཚིག་ལ་བསྲུང་
དུ་མེད་པར་རྟོགས་པར་གདམས་པ་འདི་གསུངས་སོ། །
གཉིས་པ་རྒྱས་པར་བཤད་པ་ལ་གསུམ་སྟེ། དམ་ཚིག་བསྲུང་མཚམས་ལས་འདས་
པའི་དོན་སྤྱིར་བསྟན། དེའི་རང་བཞིན་རྒྱས་པར་བཤད། བསྲུང་མེད་གཅིག་ཏུ་དོན་
བསྡུ་བའོ། །དང་པོ་ནི། ཀྱེ་ཞེས་འཁོར་གྱི་ཚོགས་ལ་བོས་ཏེ། འདི་ལྟར་སྟོན་པའི་
• 279 -



ལེའུ་དྲུག་ཅུ་པ།
སྟོན་པ་ཀུན་བྱེད་རྒྱལ་པོ་ང་ཡི་རང་བཞིན་མ་སྐྱེས་སྤྲོས་པ་དང་བྲལ་བ་འདི་ལ་ནི་ཡེ་
ནས་བྱ་རྩོལ་ཐམས་ཅད་ལས་འདས་པས་དམ་ཚིག་བསྲུང་དུ་མེད་པ་ཡིན་ཀྱང་། ཀུན་
བྱེད་ང་ལས་བྱུང་བའི་སྟོན་པ་སྐུ་གསུམ་པོ་ཀུན་གྱིས། གདུལ་བྱའི་སེམས་ཅན་རྣམས་
ཀྱི་དབང་པོའི་ཁྱད་པར་དང་བསྟུན་ཏེ་ལམ་ལ་རིམ་གྱིས་སློབ་པར་བྱེད་པའི་རྩོལ་
བཅས་ཀྱི་ཐེག་པ་ལུང་བསྟན་པ་ལྟར། སྟོན་པ་དེ་དག་རང་རང་གི་འཁོར་རྣམས་ཀྱིས་
ཀུན་བྱེད་རྒྱལ་པོ་སེམས་ཉིད་རང་བྱུང་གི་ཡེ་ཤེས་འདི་ལ་སྡོམ་པ་དང་དམ་ཚིག་བསྲུང་
དུ་ཡོད་པའི་དོན་དུ་རྟོགས་ཏེ། དེ་ཡང་གདུལ་བྱ་ལ་ལས་མཚན་ཉིད་ཐེག་པ་ལྟར་
སྡོམ་པ་དང་འདུལ་ཁྲིམས་རྣམས་མི་ཉམས་པར་དག་པར་བསྲུང་བའི་དོན་དུ་རྟོགས་
པོ་དང་། ལ་ལས་ཕྱི་རྒྱུད་སྡེ་གསུམ་ལྟར་རིག་འཛིན་སྔགས་ཀྱི་སྡོམ་པ་མི་ཉམས་དག་
པར་བྱེད་པའི་ཆེད་དུ་བསྲུང་དགོས་པར་རྟོགས་པ་དང་། ལ་ལས་ནང་རྒྱུད་འོག་མ་
གཉིས་ལྟར་དུ་ས་མ་ཡ་འབུམ་སྡེ་ཞེས་པ་ལྟ་བུའི་དམ་ཚིག་གི་གྲངས་དང་། དེ་ལའང་
རྩ་བ་དང་ཡན་ལག་གི་དབྱེ་བ་སྣ་ཚོགས་སུ་ཡོད་པར་རྟོགས་པར་བྱེད་མོད། དོན་ལ་
ཇི་ལྟར་བརྟགས་ཀྱང་དེ་ལྟ་བུའི་རེ་དོགས་རྩོལ་སྒྲུབ་ཅན་གྱི་ལམ་དེ་དག་གིས་ཀུན་
བྱེད་རྒྱལ་པོ་བསྲུང་དུ་མེད་པའི་དོན་ནི་རྟོགས་པར་ལུང་མ་བསྟན་ཏོ་ཞེས་སོ། །
གཉིས་པ་ལ་དགུ་སྟེ། བསྲུང་དང་མི་བསྲུང་ཕྱོགས་བྲལ་དུ་རྟོགས་པས་ཀུན་བྱེད་ཀྱི་
དམ་ཚིག་གི་རྟོགས་ཚུལ་བསྟན་པ། དམ་ཚིག་སེམས་ལས་གཞན་དུ་མེད་པས་དེ་ཉིད་
ཕྱོགས་བྲལ་བསྲུང་མཚམས་ལས་འདས་པར་བསྟན་པ། སེམས་ཉིད་ནམ་མཁའ་
ལྟར་རྟོགས་པས་ཀུན་བྱེད་སྐྱེ་བ་མེད་པའི་དམ་ཚིག་རྟོགས་པར་བསྟན་པ། དམ་ཚིག་
བསྲུང་དུ་མེད་པའི་སེམས་ཉིད་ཡེ་ནས་དག་པའི་དོན་ལ་མོས་པས་ཀུན་བྱེད་ཀྱི་དམ་
ཚིག་རྟོགས་པའི་ཚུལ་བསྟན་པ། སེམས་ཉིད་འཕོ་འགྱུར་མེད་པས་དུས་གསུམ་བསྲུང་
མཚམས་མེད་པར་བསྟན་པ། དམ་ཚིག་གི་ངོ་བོ་བསྲུང་མེད་གཅིག་གི་རང་བཞིན་དུ་
འདུ་བའི་དཔེ་བསྟན་པ། དམ་ཚིག་གི་རྣམ་གྲངས་བསྟན་པ། སེམས་ཉིད་སྐྱེ་མེད་
280-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྲུང་མཚམས་ལས་འདས་པའི་དོན་རྟོགས་མ་རྟོགས་ཀྱིས་དམ་ཚིག་བསྲུང་དུ་ཡོད་
མེད་ཀྱིས་མཚམས་བསྟན་པ། བསྲུང་མེད་རྟོགས་མ་རྟོགས་སྙིང་པོའི་དོན་མཐོང་བ་
དང་འགལ་བར་བསྟན་པའོ། །
དང་པོ་ནི། དེ་ལ་ཀུན་བྱེད་རྒྱལ་པོའི་དམ་ཚིག་ཡེ་ནས་འདའ་ཉམས་དང་བྲལ་བ་
འདི་ནི་མི་ཉམས་པར་བསྲུང་བར་བྱ་བ་དང་། མི་བསྲུང་བས་འདའ་བར་འགྱུར་བའི་
ཕྱོགས་དང་རིས་སུ་ཆད་པ་མེད་པར་ཡེ་ནས་བསྲུང་བྱ་སྲུང་བྱེད་དང་བྲལ་བར་བསྟན་
པ་ཡིན་པས་ན། རྣལ་འབྱོར་པ་གང་གིས་དེ་ལྟར་བསྲུང་བས་དག་པ་དང་མི་བསྲུང་
བས་ཉམས་པར་འགྱུར་བ་གང་ཡང་མེད་པར་རྟོགས་པར་གྱུར་ན་དེ་ལས་གཞན་པའི་
དམ་ཚིག་ཞིག་བསྲུང་དུ་མེད་པ་ཡིན་ཏེ། ཀློང་ཆེན་ལས། དམ་ཚིག་དམ་ཚིག་ཅེས་
བྱ་བ། །གུད་ན་ཡོད་པ་མ་ཡིན་ཏེ། །རང་གི་ལྟ་བ་དམ་ཚིག་ཡིན། །ཇི་ལྟར་སྣང་གྲགས་
ཆོས་རྣམས་ཀུན། །རང་གི་སེམས་སུ་འདུས་པའི་ཕྱིར། །དེ་ལས་མི་འདའ་རང་དབང་
ཐོབ། །འདའ་ཉམས་མེད་པར་ཤེས་པའི་ཚེ། །ཇི་ལྟར་དམིགས་པ་བཞིན་དུ་སྣང་། །
ཞེས་པ་ལྟར་ཏེ། དེས་ན་ཀུན་བྱེད་རྒྱལ་པོ་ང་ཡི་དམ་ཚིག་ནི་བསྲུང་མེད་ཉམས་པ་
མེད་པའི་སེམས་ཉིད་ཡེ་གྲོལ་ཆེན་པོར་རྟོགས་པ་འདི་ཉིད་གཅིག་པུ་ལ་འདུས་ཤིང་
དེ་ལས་གཞན་དུ་མེད་པ་ཡིན་ནོ་ཞེས་གསུངས་སོ། །
གཉིས་པ་ནི། ཀྱེ་སེམས་དཔའ་ཆེན་པོ། སྟོན་པའི་སྟོན་པ་ཀུན་བྱེད་རྒྱལ་པོ་ང་ཡི་
དམ་ཚིག་སེམས་ཉིད་རང་བྱུང་གི་ཡེ་ཤེས་རྟོགས་པ་གཅིག་པུ་ལ་འདུས་པའི་རྒྱུ་མཚན་
ནི༑ འཁོར་འདས་ཀུན་གྱི་རྩ་བ་རིག་པ་བྱང་ཆུབ་ཀྱི་སེམས་སུ་ཆོས་ཀུན་ལ་བཟང་
ངན་བླང་དོར་མེད་པར་དབྱེར་མེད་རོ་གཅིག་ཏུ་ཡེ་ནས་གནས་པར་གྱུར་པ་ཡིན་པས།
སྣང་སྤྱོད་ཐམས་ཅད་པོ་ཀུན་ཀྱང་ཆོས་ཉིད་སྙིང་པོའི་རང་བཞིན་ཡིན་པའི་ཕྱིར་ཏེ།
དེས་ན་ཆོས་ཐམས་ཅད་ཀྱི་ཆོས་ཉིད་སེམས་ཉིད་རང་རིག་པའི་ཡེ་ཤེས་ལ་དམ་ཚིག་
འདའ་ཉམས་མེད་པ་ཡིན་པས་ན། བསྲུང་བ་དང་མི་བསྲུང་བ་ཞེས་པའི་དོན་ལ་སོ་
• 281 -



ལེའུ་དྲུག་ཅུ་པ།
སོར་ཞེན་པའི་ཕྱོགས་དང་བྲལ་ཞིང་བསྲུང་མཚམས་ལས་འདས་པར་རྟོགས་པ་ལ་
འདུས་པ་ཡིན་ཏེ། ནམ་མཁའི་མཐའ་དང་མཉམ་པ་ལས། ཐིག་ལེ་ཆེན་པོའི་དམ་
ཚིག་འདི། །རིན་ཆེན་ཀུན་བཟང་སེམས་ལ་གནས། །བསྲུང་དུ་མེད་པའི་དམ་ཚིག་
ལ༑ ༑མི་བསྲུང་ཕྱོགས་དང་བྲལ་བར་གནས། །ཞེས་གསུངས་སོ། །
གསུམ་པ་ནི། ཀྱེ་ཞེས་རང་སྣང་གི་འཁོར་ལ་བོས་ཏེ། འདི་ལྟར་ཀུན་བྱེད་རྒྱལ་པོའི་
སྐྱེ་མེད་བློས་ལས་འདས་པའི་ལྟ་བའི་དམ་ཚིག་ནི། ཆོས་ཐམས་ཅད་གདོད་ནས་སྐྱེ་
བ་མེད་པ་སྟོང་ཆེན་ནམ་མཁའ་ལྟ་བུར་གནས་ཤིང་བསྲུང་དང་མི་བསྲུང་དང་དགག་
པ་དང་སྒྲུབ་པ་ལ་སོགས་པའི་ཕྱོགས་ཀུན་ལས་འདས་པ་ཡིན་པས། སྐལ་པ་དང་
ལྡན་པའི་གང་ཟག་གང་གིས་ཚུལ་དེ་དག་ལེགས་པར་རྟོགས་པ་དེ་ཡིས་ཀུན་བྱེད་
རྒྱལ་པོའི་ལྟ་བའི་དམ་ཚིག་མ་ནོར་ཇི་བཞིན་ཉིད་དུ་རྟོགས་པ་ཡིན་ནོ། །དེ་ལྟར་ཡང་
རིན་པོ་ཆེ་འཁོར་ལོའི་རྒྱུད་ལས། རྣམ་དག་རིག་པ་ཀ་དག་ལ། །ཉེས་པའི་དྲི་མ་དང་
བྲལ་བའི། །ཡེ་ཤེས་དམ་ཚིག་རྣམ་པར་དག །བརྗོད་མེད་རིག་པའི་དོན་མཐོང་ན། །
རང་བྱུང་གསལ་བའི་དམ་ཚིག་ཐོབ། །རང་བཞག་སེམས་ལས་མི་འདའ་ན། །མི་རྟོག་
དམ་ཚིག་ཉིད་ཡིན་པས། །རང་བྱུང་དམ་ཚིག་རྣམ་པར་དག །ཅེས་པ་ལྟར་རོ། །
བཞིན་པ་ནི། ཀྱེ་སེམས་དཔའ་རྡོ་རྗེ། དེ་ལྟ་བུའི་བསྲུང་དུ་མེད་པའི་དམ་ཚིག་དེ་ཚུལ་
ཇི་ལྟ་བུས་རྟོགས་པར་འགྱུར་བ་ཡིན་ན། འདི་ལྟར་སྟོན་པའི་སྟོན་པ་ཀུན་བྱེད་རྒྱལ་
པོ་ངས་དམ་ཚིག་བསྲུང་དུ་མེད་པར་ཆོས་ཐམས་ཅད་སེམས་ཉིད་རང་བྱུང་ཡེ་ཤེས་
ཀྱི་ངོ་བོར་ཡེ་ནས་དག་པའི་རང་བཞིན་དུ་ལུང་བསྟན་པ་འདི་ལ་ནི་སོར་བྱང་ལ་སོགས་
པའི་སྡོམ་པ་དང་དམ་ཚིག་ཐམས་ཅད་འདུས་ཤིང་རྣམ་པར་དག་པ་ཡིན་པས་དམ་
ཚིག་ཐམས་ཅད་ཀྱི་རྩ་བའི་རྒྱུད་ཅེས་གསུངས་ཏེ། སྒྱུ་འཕྲུལ་ལས། བླ་མེད་ཐེག་པར་
རབ་ངེས་ན། །ཉོན་མོངས་ལས་རྣམས་ཀུན་སྤྱད་ཀྱང་། །བྱས་ལ་མི་སོགས་ཚོགས་
འགྱུར་ཏེ། །ཚུལ་ཁྲིམས་སྡོམ་པ་ཕུན་སུམ་ཚོགས། །བླ་མེད་མཆོག་གི་དམ་ཚིག་ཏུ། །
- 282 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
འདུལ་བའི་དབང་གིས་ཚུལ་ཁྲིམས་དང་། །ཇི་སྙེད་སྡོམ་པ་བསམ་ཡས་པ། །མ་ལུས་
ཀུན་འདུས་རྣམ་པར་དག །ཅེས་གསུངས་པ་ལྟར་ལ། དེས་ན་དེ་ལྟ་བུའི་རྩ་བའི་དམ་
ཚིག་ཡེ་བསྲུང་ཆེན་པོ་འདི་ཉིད་ལས་བསྲུང་བྱ་གཞན་མེད་པར་བསྟན་པ་འདི་གང་
ཟག་གང་ཞིག་གིས་ཐོས་པར་གྱུར་པ་ན། དེ་ལ་ཐེ་ཚོམ་མེད་པར་དད་ཅིང་མོས་པར་
འགྱུར་བའི་གང་ཟག་འདིས་ནི་ཡེ་བསྲུང་འདའ་བ་མེད་པའི་དོན་དེ་ཇི་ལྟ་བ་བཞིན་
དུ་ལེགས་པར་རྟོགས་པ་ཡིན་ནོ་ཞེས་མན་ངག་ཟབ་མོའི་དོན་ལ་ཐེ་ཚོམ་མེད་པའི་
ཡིད་ཆེས་ཀྱི་དད་པ་བརྟན་པ་ཤིན་ཏུ་གལ་ཆེ་བར་བསྟན་པ་སྟེ། རྒྱལ་ཚབ་ཆེན་པོས།
རང་བྱུང་ཉིད་ཀྱི་ཡེ་ཤེས་ནི། དད་པ་ཉིད་ཀྱིས་རྟོགས་བྱའོ། །ཞེས་པ་བཞིན་ནོ། །ལྔ་
པ་ནི། ཀྱེ་སེམས་དཔའ་རྡོ་རྗེ་སྟོན་པ་ཀུན་བྱེད་རྒྱལ་པོས་སྔ་བར་རམ་སྔོན་ཆད་དམ་
ཚིག་བསྲུང་དུ་མེད་པར་ལུང་ཇི་ལྟར་བསྟན་པ་ལྟར་དུ། མ་འོངས་ཕྱི་མའི་དུས་ན་ཡང་
དམ་ཚིག་བསྲུང་དུ་མེད་པར་གནས་པ་ཡིན་ཏེ། ཅིའི་ཕྱིར་ན་དུས་གསུམ་དུ་ཡང་སྙིང་
པོ་བྱང་ཆུབ་སེམས་ཀྱི་ཆོས་ཉིད་ལ་འཕོ་ཞིང་འགྱུར་བ་མེད་པའི་ཕྱིར་ན། སྔར་ཀུན་
བྱེད་ཉིད་ཀྱི་རྒྱུད་འདི་གསུངས་པའི་དུས་སུ་དམ་ཚིག་བསྲུང་དུ་མེད་པ་ཡིན་ཀྱང་ཕྱིས་
མ་འོངས་པའི་དུས་སུ་དེ་ལྟར་མིན་པར་འགྱུར་འགྲོ་བ་ལྟ་བུ་མིན་པའི་ཕྱིར་རོ། །དེས་
ན་ཀུན་བྱེད་རྒྱལ་པོ་ང་ཡི་བསྲུང་མཚམས་ལས་འདས་པའི་དམ་ཚིག་འདི་ནི་དུས་
གསུམ་པོ་ཐམས་ཅད་དུ་ནི་བསྲུང་དུ་མེད་པར་ཀུན་བྱེད་ཉིད་ཀྱིས་ཇི་ལྟར་རྟོགས་པ་
ལྟར་སེམས་དཔའ་རྡོ་རྗེ་ལ་སོགས་པ་ཁྱེད་རྣམས་ཀྱིས་ཀྱང་དེ་ལྟར་རྟོགས་པར་གྱིས་
ཤིག་ཅེས་གདམས་པའོ། །
དྲུག་པ་ནི། ཀྱེ་སེམས་དཔའ་ཆེན་པོ་དཔེར་ན་འཁོར་འདས་སུ་སྣང་བའི་ཆོས་རྣམས་
ཐམས་ཅད་རྩ་བ་བྱང་ཆུབ་ཀྱི་སེམས་སུ་འདུས་ཤིང་དེ་ལས་གཞན་དུ་མེད་པར་ཆོས་
ཉིད་གཅིག་གི་རང་བཞིན་དུ་གནས་པ་ལྟར་དུ། དོན་དེ་བཞིན་དུ་དམ་ཚིག་ཐམས་
ཅད་ཀྱི་རྩ་བ་འདི་ཡང་ཡེ་ནས་བསྲུང་དུ་མེད་པར་ཆོས་ཉིད་བྱང་ཆུབ་ཀྱི་སེམས་གཅིག་
-283-



ལེའུ་དྲུག་ཅུ་པ།
གི་རང་བཞིན་དུ་གནས་པ་སྟེ། དེ་ལ་བསྲུང་དུ་མེད་པའི་རྒྱུ་མཚན་ཡང་དམ་ཚིག་གི་
བླང་དོར་ཐམས་ཅད་རང་སེམས་སྐྱེ་བ་མེད་པའི་རང་བཞིན་དུ་རྟོགས་པས་བསྲུང་
དང་མི་བསྲུངས་ལ་སོགས་པའི་ཆོས་སུ་དམིགས་པ་མེད་པ་ཡིན་པའི་ཕྱིར་རོ། །
བདུན་པ་ནི། དེ་ལྟ་བུའི་བསྲུང་དུ་མེད་པའི་དམ་ཚིག་སེམས་ཉིད་རང་བྱུང་གི་ཡེ་ཤེས་
གཅིག་གི་ངོ་བོར་རྫོགས་པ་དེ་ལ་དོན་གྱི་དབྱེ་བ་ཐ་དད་པ་མེད་ཀྱང་། ཡོན་ཏན་གྱི་
ལྡོག་ཆ་ལ་བཏགས་པའི་མིང་གི་རྣམ་གྲངས་ཀྱི་སྒོ་ནས་དབྱེ་བ་རྣམ་པ་བཞིར་གསུངས་
ཏེ༑ འདི་ལྟར་སེམས་ཉིད་སྐྱེ་བ་མེད་པའི་ཀློང་དུ་དགེ་སྡིག་དང་བླང་དོར་སྐྱོན་ཡོན་
ལ་སོགས་པའི་ཆོས་ཐམས་ཅད་ཆོས་ཉིད་གཅིག་པོ་དེའི་ཀློང་དུ་མཉམ་གདལ་ལ་
སོགས་པས་ཕྱལ་བ་ཡི་དམ་ཚིག་དང་ནི། ཆོས་ཐམས་ཅད་གཞི་མེད་རྩ་བྲལ་དུ་རྟོགས་
པས་བསྲུང་དང་མི་བསྲུང་གི་ཞེན་འཛིན་དང་བྲལ་ཏེ་ཅི་ཡང་བསྲུང་དུ་མེད་པ་ནི་མེད་
པའི་དམ་ཚིག་དང་། བསྲུང་བྱའི་དམ་ཚིག་དང་སྲུང་བ་པོ་བདག་དང་། མ་བསྲུང་བའི་
སྐྱོན་དང་བསྲུང་བའི་ཡོན་ཏན་ལ་སོགས་པ་ཐམས་ཅད་སེམས་ཉིད་གཅིག་གི་རང་
བཞིན་དུ་རྟོགས་ཤིང་དེ་ལས་མི་འདའ་བས་གཅིག་པུ་ཡི་དམ་ཚིག་དང་། དེ་ཡང་བྱ་
བྱེད་རྩོལ་བ་ལ་ལྟོས་པ་མེད་པར་ཆོས་ཐམས་ཅད་བྱང་ཆུབ་སེམས་ཀྱི་ངང་ལ་མ་བཙལ་
ལྷུན་གྱིས་གྲུབ་པས་བསྲུང་བ་དང་མི་བསྲུང་བ་ཉམས་པ་དང་མ་ཉམས་པ་ལ་སོགས་
པའི་ཐ་སྙད་ཀུན་ལས་འདས་པས་ལྷུན་གྱིས་གྲུབ་པའི་དམ་ཚིག་སྟེ། ཀློང་ཆེན་ལས།
མེད་པའི་དམ་ཚིག་ཅེས་བྱ་བ། །ཡུལ་དང་ཡུལ་ཅན་མེད་པ་ལ། །བསྲུང་དང་བསྲུང་
མཚམས་མེད་པ་ཡིན། །ཕྱལ་བ་དག་གི་དམ་ཚིག་ནི། །བསྲུང་མཚམས་མེད་པའི་རང་
བཞིན་གྱིས། །དགེ་དང་མི་དགེའི་རྟོག་མེད་དེ། །ཉམས་པ་དག་གི་སྐྱོན་དང་ནི། །མ་
ཉམས་པ་ཡི་ཡོན་ཏན་མེད། །སྐྱོན་ཡོན་མེད་པས་ཕྱལ་བ་ཡིན། །གཅིག་པུ་དག་གི་
དམ་ཚིག་ནི། །ཉམས་དང་མ་ཉམས་མེད་པའི་ཕྱིར། །སྐྱོན་དང་ཡོན་ཏན་གཉིས་སུ་
མེད། །ཐམས་ཅད་རང་དུ་གཅིག་པས་ན། །བསྲུང་བྱ་ཡུལ་ཀྱང་གཅིག་པུ་རང་། །
བ 284-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྲུང་བའི་བདག་ཀྱང་གཅིག་པུ་རང་། །ཉམས་པའི་སྐྱོན་ཀྱང་གཅིག་པུ་རང་། །མ་
ཉམས་ཡོན་ཏན་གཅིག་པུ་རང་། །ཐམས་ཅད་རང་ལས་མི་འདའ་བས། །གཅིག་པུའི་
དམ་ཚིག་ཅེས་སུ་བཏགས། །ལྷུན་གྱིས་གྲུབ་པའི་དམ་ཚིག་ནི། །ཐམས་ཅད་ངང་དུ་
འདུག་ཙམ་ན། །ཡུལ་གཞན་མེད་པས་མཐའ་མི་དམིགས། །མཐའ་བྲལ་ཆོས་ཉིད་
ཕྱོགས་མེད་དེར། །བསྲུང་དུ་ཡོད་ཀྱང་དེ་རུ་འདུས། །བསྲུང་དུ་མེད་ཀྱང་དེ་རུ་འདུས། །
ཉམས་དང་མ་ཉམས་སྐྱོན་ཡོན་ཀྱང་། །དེ་རུ་འདུས་པས་ལྷུན་གྱིས་གྲུབ། །དེ་ལས་
མི་འདའ་དམ་ཚིག་མཆོག །ཅེས་སོ། །་
དེས་ན་དེ་ལྟ་བུའི་དམ་ཚིག་གི་རྣམ་གྲངས་བཞི་པོ་དེ་ལས་ནམ་ཡང་འདའ་བ་མེད་པར་
རྟོགས་པ་ནི། ཀུན་བྱེད་རྒྱལ་པོའི་བསྲུང་དུ་མེད་པའི་དམ་ཚིག་གི་རྣམ་གྲངས་ཏེ།
དོན་ལ་བཞི་པོ་ཐ་དད་ཀྱི་ཆོས་སུ་མེད་པར་སེམས་ཉིད་སྐྱེ་བ་མེད་པར་རྟོགས་པའི་
ལྡོག་ཆ་ལ་རྣམ་གྲངས་བཞིར་དབྱེ་བ་ཙམ་ཡིན་ནོ། །
བརྒྱད་པ་ནི། རྫོགས་པ་ཆེན་པོའི་དམ་ཚིག་དེ་རྣམ་པ་ཀུན་ཏུ་བསྲུང་དུ་མེད་པ་ཡིན་
ནམ། གལ་ཏེ་དེ་ལྟར་ཡིན་ན་རྫོགས་ཆེན་གྱི་རྒྱུད་གཞུང་རྣམས་ནས་བསྲུང་དུ་ཡོད་
མེད་གཉིས་སུ་གསུངས་པ་དེ་ཇི་ལྟར་ཡིན་སྙམ་ན། རྫོགས་པ་ཆེན་པོའི་གནས་ལུགས་
སེམས་ཉིད་རང་བྱུང་གི་ཡེ་ཤེས་ཇི་བཞིན་དུ་རྟོགས་པར་གྱུར་ན་རྣམ་པ་ཀུན་ཏུ་བསྲུང་
དུ་མེད་པ་ཡིན་མོད། འོན་ཀྱང་བསྲུང་དུ་ཡོད་མེད་ཀྱི་དམ་ཚིག་གཉིས་སུ་བཞག་པ་
ནི་སྙིང་པོ་རང་བྱུང་གི་ཡེ་ཤེས་ལ་བསྲུང་དུ་མེད་པར་དོན་གཅིག་གི་རང་བཞིན་ཡིན་
པ་ལ། གང་དག་ལམ་ལ་གནས་པའི་རྣལ་འབྱོར་པ་རྣམས་ཀྱིས་གནས་ལུགས་དེ་ཇི་
བཞིན་དུ་རྟོགས་པ་དང་མ་རྟོགས་པའི་ཁྱད་པར་ལ་དགོངས་ནས། སེམས་ཉིད་ཇི་
བཞིན་མ་རྟོགས་པ་རྣམས་ལ་དྲང་དོན་དང་། ཇི་བཞིན་རྟོགས་པ་རྣམས་ལ་ངེས་པ་
དོན་གྱི་རྣམ་གྲངས་གཉིས་སུ་རྣམ་པར་ཕྱེ་ནས། དྲང་ངེས་གཉིས་པོའི་གོང་གི་གོ་རིམ་
བཞིན་དུ་བསྲུང་དུ་ཡོད་པ་དང་མེད་པར་ལུང་སོ་སོར་བསྟན་པར་གྱུར་ཏོ། །དེས་ན་
- 285 -



ལེའུ་དྲུག་ཅུ་པ།
ཆོས་ཉིད་ཀྱི་དོན་ལ་བསྲུང་དུ་ཡོད་པ་མིན་ཀྱང་གང་ཟག་གི་བློའི་ཞེན་འཛིན་གྱི་གཉེན་
པོར་གསུངས་པ་ཡིན་ཏེ། དེ་ཉིད་ལས། ཆོས་ལ་སྐྱོན་ཡོན་རིས་མེད་ཀྱང་། །གང་ཟག་
བློ་ལ་འཛིན་པ་བྱུང་། །དེ་ཕྱིར་བསླབ་པ་སྣ་ཚོགས་ཀྱང་། །གཟུང་འཛིན་གཉེན་པོར་
གསུངས་པ་ཡིན། །ཞེས་གསུངས་པ་དེས་ན་ལྟ་བ་ཇི་བཞིན་མ་རྟོགས་ཀྱི་བར་དུ་རྫོགས་
པ་ཆེན་པོ་ལ་ཁ་གཡར་ནས་དགེ་མེད་སྡིག་མེད་ཀྱི་ཆད་ལྟ་སྨྲ་ཞིང་དམ་ཚིག་དང་སྡོམ་
པ་ཐམས་ཅད་རལ་དུ་འཇུག་པ་ནི་ཤིན་ཏུ་ཉེས་ཚབ་ཆེ་བར་གསུངས་ཏེ། གཏིང་
རྫོགས་ལས། ཡང་དག་དོན་གྱི་ལྟ་བའི་གདེང་མེད་པར། །དམ་ཚིག་ལུང་ལས་ཆོས་
ཀྱི་ཁུང་བྱུང་ནས། །བྱར་མེད་ཆོས་ཀྱི་ང་རྒྱལ་བློ་སྐྱེས་ནས། །ལུས་ངག་རྩིང་ཆོས་ཕད་
ཧྲལ་སྤྱོད་བྱེད་ལ། །སངས་རྒྱས་བཀས་ཀྱང་འཁོར་བ་མི་སྐྱོབ་སྟེ། །སྡུག་བསྔལ་ཡ་
ངའི་འབྲས་བུ་ཐེ་ཚོམ་མེད། །ལྟ་བ་ཉམས་པའི་ཉེས་སྐྱོན་ཆེན་པོ་ནི། །ཐར་མེད་རྡོ་
རྗེ་དམྱལ་བ་ཆེན་པོར་ལྷུང་། །ཅེས་གསུངས་སོ། །དགུ་པ་ནི། ཀྱེ་སེམས་དཔའ་ཆེན་
པོ་གོང་དུ་བསྟན་པ་དེ་ལྟར་ཨ་ཏི་གསང་ཆེན་སྙིང་པོའི་དགོངས་པ་དམ་ཚིག་བསྲུང་
དུ་མེད་པའི་དོན་ཇི་བཞིན་པ་རྟོགས་པ་དང་མ་རྟོགས་པ་གཉིས་སུ་ཡོད་པ་ལས། དང་
པོ་ཆོས་ཉིད་སྙིང་པོའི་དོན་ལ་བསྲུང་དུ་མེད་པར་རྟོགས་པས་སྐལ་པ་མཆོག་དང་ལྡན་
པའི་གང་ཟག་འདིས་ནི། ངེས་པ་དོན་གྱི་དགོངས་པ་དམ་ཚིག་བསྲུང་དུ་མེད་པར་
ཇི་བཞིན་དུ་རྟོགས་པའི་ཕྱིར་ན་དུས་གསུམ་རྒྱལ་བའི་དགོངས་པ་རིག་པ་བྱང་ཆུབ་
སེམས་ཀྱི་གནས་ལུགས་མ་ནོར་བར་རྟོགས་པ་ཡིན་ལ། གང་གིས་བསྲུང་དུ་མེད་པའི་
དོན་འདི་མ་རྟོགས་པར་དྲང་དོན་བསྲུང་དུ་ཡོད་པའི་ལམ་ལ་གནས་པའི་རྣལ་འབྱོར་
བ་དེ་ནི་ཡེ་བསྲུང་ཉམས་པ་མེད་པ་རང་སེམས་སྙིང་པོའི་དོན་དང་ཤིན་ཏུ་འགལ་བ་
ཡིན་པས་ན་དམ་ཚིག་བསྲུང་དུ་མེད་པའི་དོན་ལ་གནས་པར་གདམས་ཏེ། ལ་ཟློ་ལས།
དམ་ཚིག་རང་ཡིན་གཞན་དུ་མ་བསྲུང་ཤིག །བསྲུང་བས་རང་བྱུང་ཆོས་ལ་ཕྲག་དོག་
བྱས། །རང་བྱུང་ཆོས་རྣམས་ཅི་བྱུང་ཅི་ཤར་ཡང་། །ཕྲག་དོག་མེད་པར་རང་སར་རང་
- 286 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བཞག་ནས། །བསྲུང་དུ་མེད་པའི་དམ་ཚིག་ཀུན་བསྲུང་ན། །བདག་མེད་དམ་ཚིག་
མེད་པར་ལ་ཡང་བཟླས། །ཞེས་གསུངས་སོ། །གསུམ་པ་དོན་བསྡུ་བ་ལ་གཉིས་ཏེ།
བསྲུང་མཚམས་ཅན་གྱི་དམ་ཚིག་ལ་གནས་པས་བསྐལ་བར་སྙིང་པོའི་དོན་མི་མཐོང་
བར་བསྟན་པ། བསྲུང་དུ་མེད་པའི་དམ་ཚིག་ལ་གནས་པར་གྱིས་ཤིག་པར་གདམས་
པའོ། །
དང་པོ་ནི། ཀྱེ་སྟོན་པ་ཀུན་བྱེད་ང་ཡི་རང་བཞིན་རིག་པ་བྱང་ཆུབ་ཀྱི་སེམས་ལ་བསྲུང་
དུ་མེད་པའི་དམ་ཚིག་འདི་ལས་ནི་གང་ཟག་གང་ཞིག་འདས་ཤིང་མ་རྟོགས་ནས། སྐུ་
གསུམ་གྱི་སྟོན་པའི་ལུང་དྲང་དོན་དགོངས་པ་ཅན་ལ་བརྟེན་ནས་བསྲུང་མཚམས་ཅན་
གྱི་དམ་ཚིག་ལ་རེ་དོགས་སྤང་བླང་གི་སྒོ་ནས་གནས་པ་དེ་དག་རྣམས་ནི། བསྐལ་
པ་ཆེན་པོ་བརྒྱ་ཕྲག་དུ་མ་མང་པོ་རྣམས་སུ་འབད་ན་ཡང་ཆོས་ཉིད་སྙིང་པོའི་དོན་སྤོང་
བླང་རྩོལ་སྒྲུབ་ལས་འདས་པའི་རང་བཞིན་དང་འཕྲད་པར་ཤིན་ཏུ་དཀའ་བ་ཡིན་ཏེ་
དེ་དག་རེ་དོགས་སྤང་བླང་གི་ཡུལ་ལས་མ་འདས་པའི་ཕྱིར་རོ། །དེ་ལས། རྩ་བ་ཡན་
ལག་དམ་ཚིག་གཞུང་བསྲུང་ཡང་། །རེ་དོགས་འཇིགས་པའི་སེམས་དང་མ་བྲལ་ན། །
དམ་ཚིག་ལ་གནས་དམ་ཚིག་ལ་མི་ཟློས། །ཞེས་སོ། །གཉིས་པ་ནི། རྒྱུ་མཚན་དེ་ཡི་
ཕྱིར་ན་སྟོན་པ་ཀུན་བྱེད་ང་ཡི་ངེས་དོན་རྫོགས་པ་ཆེན་པོའི་ལུང་འདི་ཐོབ་པའི་སྐལ་
བ་དང་ལྡན་པ་རྣམས་ཀྱིས། རེ་དོགས་སྤང་བླང་གི་རྟོག་པས་རང་རྒྱུད་མི་འཆིང་བར་
སྙིང་པོ་བྱང་ཆུབ་སེམས་ཀྱི་རང་བཞིན་ཡེ་སྟོང་འདུས་མ་བྱས་པ་མཚན་རྟོག་བློ་ཡི་ཡུལ་
ལས་འདས་པ་འདི་བསྲུང་དང་མི་བསྲུང་གི་དབྱེ་བ་མེད་པས་དམ་ཚིག་བསྲུང་དུ་མེད་
པར་རྟོགས་པར་བྱོས་ཤིག་ཞེས་གསུངས་སོ། །ཚུལ་དེ་ལྟར་རྟོགས་ན་རྣལ་འབྱོར་བ་
རྫོགས་པ་ཆེན་པོའི་དམ་ཚིག་བསྲུང་དུ་མེད་པར་ལ་ཟློས་པ་ཡིན་པར་ཡང་། དེ་ཉིད་
ལས། བསྲུང་དང་མ་བསྲུང་དམ་ཚིག་ཡུལ་ལས་འདས། །ཉམས་དང་མ་ཉམས་བློ་
ཡིས་བླང་བ་མེད། །མཚམས་མེད་བསྲུང་མཚམས་རྩིས་གདབ་ཀུན་ལས་འདས། །
-287-



ལེའུ་རེ་གཅིག་པ།
དེ་ལྟར་དགོངས་ཤིང་དགོངས་པའི་ཡུལ་མེད་ན། །དམ་ཚིག་ཀུན་གྱི་ལ་ཡང་ཟློས་པ་
ཡིན། །ཞེས་སོ། །ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བསྲུང་
མེད་དམ་ཚིག་གི་ལེའུ་སྟེ་དྲུག་ཅུ་པའི་འགྲེལ་བའོ།། །།
དོན་གསུམ་པ་རང་བྱུང་གི་ཡེ་ཤེས་ལ་དོན་གཉིས་ཡེ་ནས་ལྷུན་གྱིས་གྲུབ་པས་ད་གཟོད་
འབད་རྩོལ་གྱིས་བསྒྲུབ་པའི་ཕྲིན་ལས་བཙལ་དུ་མེད་པར་བསྟན་པའི་ལེའུ་རེ་གཅིག་
པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་རྫོགས་པ་ཆེན་
པོའི་དམ་ཚིག་བསྲུང་དུ་མེད་པར་བསྟན་པའི་རྗེས་དེ་ནས་བྱང་ཆུབ་ཀྱི་སེམས་སྟོན་
པ་ཀུན་བྱེད་རྒྱལ་པོ་དེས། སྙིང་པོ་བྱང་ཆུབ་སེམས་ལ་དོན་གཉིས་བསྒྲུབ་པའི་ཕྲིན་
ལས་ཐམས་ཅད་ཡེ་ནས་ལྷུན་གྱིས་གྲུབ་པས་བྱ་བྱེད་རྩོལ་བ་ལ་ལྟོས་ནས་བཙལ་དུ་
མེད་པ་ཡི་ཚུལ་འདི་གསུངས་སོ། །གཉིས་པ་རྒྱས་པར་བཤད་པ་ལ་གསུམ་སྟེ། ཕྲིན་
ལས་རྩོལ་སྒྲུབ་ཅན་གྱིས་རྒྱལ་བའི་ཕྲིན་ལས་མི་འགྲུབ་པར་བསྟན་པ། རྩོལ་མེད་ཡེ་
ནས་རྫོགས་པའི་ཕྲིན་ལས་ཉིད་བཤད་པ། དེ་ཉིད་རྟོགས་པས་ཀུན་བྱེད་ཀྱི་དགོངས་
པ་མཆོག་ཏུ་གྲུབ་ཚུལ་ལོ། །དང་པོ་ནི། ཀྱེ་སེམས་དཔའ་རྡོ་རྗེ། རྫོགས་པ་ཆེན་པོའི་
ཕྲིན་ལས་བཙལ་དུ་མེད་པའི་ཚུལ་འདི་སྟོན་པར་བྱེད་ན་ལེགས་པའམ་ནོར་བ་མེད་
པར་རྟོགས་པར་གྱིས་ཤིག དེ་ཡང་སྟོན་པའི་སྟོན་པ་ཆོས་སྐུ་ཀུན་བྱེད་རྒྱལ་བོ་དེའི་
ང་ཡི་རང་བཞིན་རྣམ་པ་གསུམ་ལས་འཁོར་གྱི་ཚུལ་དུ་བྱུང་བའི་སྟོན་པ་སྐུ་གསུམ་
པོ་དེ་ཀུན་གྱིས། རང་རང་སོ་སོ་ཡི་འཁོར་རྣམས་སྐུ་ཡི་རྣམ་འགྱུར་ལ་སོགས་པ་ཇི་
ལྟར་བསྟན་ནས་འདུལ་བར་འགྱུར་བ་དེ་འདྲ་བའི་སྐུར་མངོན་དུ་བྱུང་ནས། ཞི་རྒྱས་
དབང་དྲག་གི་ཕྲིན་ལས་ཐམས་ཅད་ཇི་ལྟར་བསྒྲུབ་པའི་ཐབས་རྒྱུ་འབྲས་ཀྱི་ཐེག་པ་
རང་རང་གི་སྐབས་ནས་བསྟན་པ་དེ་ལྟར་རྩོལ་སྒྲུབ་ཀྱིས་བཙལ་ཞིང་བསྒྲུབ་པས།
གནས་སྐབས་དང་མཐར་ཐུག་གི་འདོད་པའི་དོན་གང་ཡིན་པ་དང་འཕྲད་པར་རྟོགས་
སོ་ཞེས་ལུང་སྟོན་ཏོ། །དེས་ན་ལུས་ཀྱི་ལས་སུ་ཕྱག་རྒྱ་བཅའ་བ་ལ་སོགས་པའི་བྱ་
- 288 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་བྱེད་དུ་ཡོད་པར་རྟོགས་པ་དང་། ངག་གིས་ལས་བཞི་སོ་སོའི་སྐབས་དང་མཐུན་
པའི་ལས་སྔགས་དང་ལྷའི་སྙིང་པོ་བསྒྲང་ཞིང་བཟླས་པ་བྱེད་དུ་ཡོད་པར་རྟོགས་པ་
དང་། སེམས་ཀྱིས་ལྷ་བསྒོམ་པ་དང་འོད་ཟེར་འཕྲོ་འདུ་བྱེད་པ་ལ་སོགས་པའི་ཏིང་
ངེ་འཛིན་བསྒོམ་དུ་ཡོད་པར་རྟོགས་སོ་ཞེས་སྟོན་པ་ལསཾ། བྱ་བྱེད་རྩོལ་སྒྲུབ་ལ་ལྟོས་
པ་མེད་པར་སྒོ་གསུམ་གྱི་བྱ་བ་ཐམས་ཅད་ཡར་བར་གནས་པས་ཕྲིན་ལས་ཐམས་
ཅད་མ་བཙལ་ལྷུན་གྱིས་གྲུབ་པ་ཡིན་པར་མི་སྟོན་པས་འཁོར་རྣམས་ཀྱིས་ཀྱང་དེ་ལྟར་
མི་རྟོགས་པར་རེ་དོགས་རྩོལ་སྒྲུབ་ལ་གནས་པས་རྫོགས་ཆེན་བྱར་མེད་ལྷུན་གྲུབ་
ཆེན་པོའི་དོན་ལས་ཉམས་པར་གསུངས་པའོ། ། །
གཉིས་པ་ལ་བརྒྱད་དེ། ཡེ་ནས་བྱ་བཙལ་མེད་པ། དོན་གཉིས་ལྷུན་གྱིས་གྲུབ་པ།
བྱས་དང་མ་བྱས་མེད་པ། སྒོ་གསུམ་རྩོལ་སྒྲུབ་མེད་པ། བྱར་མེད་རྟོགས་པར་གདམས་
པ༑ ལས་བཞི་དྲང་དོན་བསྟན་པ། བཙལ་མེད་ཡེ་ཤེས་འཆར་བ། བྱར་མེད་དོན་ལ་
གདམས་པའོ། །དང་པོ་ནི། ཀྱེ་སེམས་དཔའ་རྡོ་རྗེ། སྟོན་པ་ཀུན་བྱེད་ང་ཡི་རྩོལ་
མེད་རང་ཤར་གྱི་ཕྲིན་ལས་ནི། འདི་ལྟར་སྒོ་གསུམ་འབད་རྩོལ་གྱི་ལས་ལ་བརྟེན་
ནས་བཙལ་བར་བྱ་བ་མེད་པར་སེམས་ཉིད་རང་བྱུང་གི་ཡེ་ཤེས་ལ་དོན་གཉིས་བསྒྲུབ་
པའི་ཕྲིན་ལས་ཐམས་ཅད་ཡེ་ནས་ལྷུན་གྱིས་གྲུབ་པ་ཡིན་པར་ལུང་བསྟན་པས། བྱ་
བྱེད་རྩོལ་སྒྲུབ་ཀྱི་ཡུལ་ལས་འདས་པའི་ཆོས་ཉིད་སྙིང་པོའི་དོན་དང་མི་འགལ་ཞིང་
དོན་གཉིས་བསྒྲུབས་པའི་བསམ་པ་ཐམས་ཅད་བླང་དོར་འབད་རྩོལ་ལ་ལྟོས་པ་མེད་
པར་བྱར་མེད་ངང་གིས་གྲུབ་པའི་ཚུལ་གྱིས་མཐར་ཕྱུང་བ་ཡིན་པས་རྒྱུ་མཚན་དེས་
ན་ཕྲིན་ལས་བཙལ་དུ་མེད་པར་སེམས་དཔའ་རྡོ་རྗེ་ཁྱོད་ཀྱིས་རྟོགས་པར་གྱིས་ཤིག་
ཅེས་པའོ། །གཉིས་པ་ནི། ཀྱེ་སེམས་དཔའ་རྡོ་རྗེ། སྟོན་པ་ཀུན་བྱེད་རྒྱལ་པོ་ང་ཡི་
ཕྲིན་ལས་ནི་འབད་རྩོལ་གྱི་མི་བསྒྲུབ་བཞིན་དུ་དོན་གཉིས་ལྷུན་གྱིས་གྲུབ་པའི་ཚུལ་
ནི་ཇི་ལྟར་ཞེ་ན། ཇི་སྐད་དུ་ཀློང་ཆེན་ལས། གཤིས་ལ་འཁྲུལ་པ་མ་གྲུབ་སྟོང་། །སྤང་
- 289 -



ལེའུ་རེ་གཅིག་པ།
བ་ཕུན་སུམ་ཚོགས་པ་ཡིན། །ངོ་བོ་གཉིས་སུ་མེད་པས་ན། །རྟོགས་པ་ཕུན་སུམ་
ཚོགས་པ་ཡིན། །ཞེས་གསུངས་པ་ལྟར་བདག་དོན་དུ་སྤང་རྟོགས་མཐར་ཕྱིན་པའི་
སངས་རྒྱས་སུ་ཡེ་ནས་ལྷུན་གྱིས་གྲུབ་ཟིན་པས་ན་ད་གསར་དུ་བདག་དོན་བསྒྲུབ་པའི་
བྱ་བ་མེད་པར་རྟོགས་ལཾ། གཞན་དོན་ཀྱང་སེམས་ཉིད་སྙིང་པོའི་ཀློང་ན་བདག་གཞན་
གྱི་དབྱེ་བ་ཐ་དད་དུ་མེད་པར་རང་སེམས་སྐྱེ་བ་མེད་པའི་དབྱིངས་སུ་འཁོར་འདས་
དབྱེར་མེད་ཆེན་པོ་གཅིག་ཏུ་རྫོགས་ཤིང་མཉམ་ཉིད་ཆོས་སྐུའི་ཀློང་དུ་ཐམས་ཅད་
ཕྱམ་གཅིག་ཏུ་གྲོལ་ཟིན་པ་ཡིན་པས། དེ་ལས་གཞན་དུ་གཞན་དོན་ཞིག་བཙལ་དུ་
མེད་པར་རྟོགས་པ་སྟེ། བྱང་ཆུབ་ཀྱི་སེམས་ཀུན་འདུས་ལས། འགྲོ་དྲུག་ཡེ་ནས་
སངས་རྒྱས་ཏེ། །ཐམས་ཅད་ལྷག་མ་མེད་པས་བསྒྲལ། །ཇིལྟར་སྣང་བ་ཀུན་ཏུ་ཁྱབ། །
ཡེ་ནས་གཅིག་གི་ངང་དུ་འདུས། །ཞེས་སོ། ། །
དེས་ན་རྫོགས་པ་ཆེན་པོའི་དོན་གཉིས་བསྒྲུབ་པའི་ཕྲིན་ལས་ཐམས་ཅད་མ་བཙལ་
ཡེ་ནས་ལྷུན་གྱིས་གྲུབ་པ་དེ་ལྟར་དུ་སེམས་དཔའ་ཆེན་པོ་ཁྱོད་ཀྱིས་ཀྱང་གོལ་འཕྱུག་
མེད་པར་ངེས་པར་རྟོགས་པར་གྱིས་ཤིག་ཞེས་པའོ། །གསུམ་པ་ནི། ཀྱེ་སེམས་དཔའ་
ཆེན་པོ། ཀུན་བྱེད་བྱང་ཆུབ་ཀྱི་སེམས་གདོད་ནས་སྐྱེ་བ་མེད་པའི་དབྱིངས་སུ་ཆོས་
ཐམས་ཅད་ཀུན་ཡེ་ནས་གྲོལ་བའི་བྱ་བ་བྱས་ཟིན་པས། དེ་ལས་གཞན་དུ་སྙིང་པོ་
བྱང་ཆུབ་ཀྱི་སེམས་ལ་ཕྲིན་ལས་བསྒྲུབ་པའི་བྱ་རྩོལ་གང་ཡང་མི་དགོས་པར་རྟོགས་
པ་ཡིན་པས་ན། ནམ་མཁའ་ལྟར་རྒྱུ་རྐྱེན་གང་གིས་ཀྱང་མ་བྱས་ཤིང་བླང་དོར་དགག་
སྒྲུབ་ཀྱི་བྱ་བ་ཐམས་ཅད་དང་བྲལ་བ་ཆོས་རྣམས་ཀུན་གྱི་སྙིང་པོ་རིག་པ་བྱང་ཆུབ་
ཀྱི་སེམས་དེ་ལ་རང་གཞན་གྱི་དོན་གཉིས་བསྒྲུབ་པར་བྱ་བ་དང་མི་བྱ་བའི་ཐ་སྙད་
གང་གིས་གདགས་ཏེ། ཆོས་ཉིད་འདུས་མ་བྱས་པའི་རང་བཞིན་ལ་བྱ་བ་དང་མི་བྱ་
བའི་སྤྲོས་པ་ཡེ་ནས་མེད་པའི་ཕྱིར་རོ། །བཞི་པ་ནི། ཀྱེ་སྟོན་པ་ཀུན་བྱེད་རྒྱལ་པོ་ང་
ཡི་མ་བཙལ་ལྷུན་གྱིས་གྲུབ་པའི་ཕྲིན་ལས་འདི་ལ་ནི། ལུས་ཀྱི་ལས་སུ་རྐང་པའི་
- 290-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྟང་སྟབས་དང་ལག་པས་ཕྱག་རྒྱ་བཅའ་བར་བྱེད་པ་ལ་སོགས་པ་ཅི་ཡང་མེད་པར་
བསྒུལ་བསྐྱོད་དང་འགྲོ་འདུག་ཐམས་ཅད་གར་དང་ཕྱག་རྒྱའི་རང་བཞིན་དུ་རྟོགས་
ལ༑ དེ་བཞིན་དུ་སྒྲ་གྲགས་ཐམས་ཅད་སྔགས་ཀྱི་རང་བཞིན་ཡིན་པ་ལས་གཞན་པའི་
ངག་གིས་དབྱངས་དང་བསྟོད་པ་བཟླས་བརྗོད་ལ་སོགས་པ་འབད་རྩོལ་གྱིས་བྱར་
མེད་པར་སྨྲ་བརྗོད་ཐམས་ཅད་གྲགས་སྟོང་སྐྱེ་བ་མེད་པའི་རང་བཞིན་ཆོས་ཉིད་བྱང་
ཆུབ་ཀྱི་སྙིང་པོར་ལྷུན་གྱིས་གྲུབ་པར་རྟོགས་པ་དང་། དྲན་རྟོག་གང་ཤར་ཐམས་ཅད་
རང་ཤར་ཡེ་ཤེས་ཆེན་པོའི་ཆོ་འཕྲུལ་དུ་ཤར་བ་ཡིན་པ་དེ་ལས་གཞན་དུ་སེམས་ཀྱིས་
ནད་གདོན་ཞི་བ་དང་ཚེ་བསོད་རྒྱས་པ་ལ་སོགས་པའི་ཆེད་དུ་ལྷ་བསྒོམ་པ་དང་། འོད་
ཟེར་འཕྲོ་འདུ་བྱེད་པའི་ཏིང་ངེ་འཛིན་གྱི་རོལ་པ་སྣ་ཚོགས་བསྒོམ་པ་དང་བྲལ་བར་
སྣང་གྲགས་དྲན་རིག་ཐམས་ཅད་ཡེ་ནས་རྒྱལ་བའི་སྐུ་གསུངས་ཐུགས་མི་ཟད་པ་རྒྱན་
གྱི་འཁོར་ལོ་མི་འགག་སྒྱུ་འཕྲུལ་དྲྭ་བའི་རང་བཞིན་དུ་རྟོགས་པར་བྱའོ་ཞེས་པ་སྟེ།
རིན་ཆེན་འཁོར་ལོའི་རྒྱུད་ལས། ལུས་ཅན་རྣམས་ཀྱིས་སྒྲ་རྣམས་ནི། །སྔགས་ཀྱི་གསུང་
དུ་གྲགས་པ་ཡིན། །སྣང་སྟོང་གཉིས་མེད་རིག་པའི་གསུངས། །ཁ་དོག་དབྱིབས་སུ་
གང་སྣང་བ། །སྐུ་མཆོག་རྒྱན་གྱི་འཁོར་ལོའི་ཟབ། །རྡོ་རྗེ་ལྟ་བུར་དབྱེར་མེད་པ། །
སེམས་ཀྱི་རང་བཞིན་ཀུན་ཏུ་བཟང་། །སྐུ་གསུམ་རྫོགས་པའི་བདེ་བ་ཆེ། །བསམ་
མེད་རང་བཞག་ཉིད་ཀྱིས་གོ །ཞེས་པ་ལྟར་རོ། །
ལྔ་པ་ནི། དེ་ལྟར་ཨ་ཏི་རྫོགས་པ་ཆེན་པོའི་ཕྲིན་ལས་སྒོ་གསུམ་གྱི་རྩོལ་བསྒྲུབ་ལ་མི་
ལྟོས་པ་དེས་ན། སྔར་འདས་པའི་སངས་རྒྱས་རྣམས་དང་མ་བྱོན་པའམ་མ་འོངས་
པའི་སངས་རྒྱས་དང་། ད་ལྟར་དངོས་སུ་བཞུགས་པ་ཡི་རྒྱལ་བ་མ་ལུས་པ་ཡང་ཆོས་
ཐམས་ཅད་མ་བཙལ་ལྷུན་གྱིས་གྲུབ་པའི་རང་བཞིན་སྙིང་པོ་བྱང་ཆུབ་ཀྱི་སེམས་ལ་
ཕྲིན་ལས་བྱ་རྩོལ་མེད་པའི་དོན་འདི་རྟོགས་ནས་མངོན་པར་རྫོགས་པ་སངས་རྒྱས་
པ་ཡིན་པའི་ཕྱིར་ན། དུས་གསུམ་གྱི་རྒྱལ་བ་ཐམས་ཅད་ཕྲིན་ལས་བཙལ་དུ་མེད་པའི་
-291 -



ལེའུ་རེ་གཅིག་པ།
དོན་ཇི་བཞིན་རྟོགས་པ་ལ་རག་ལུས་པ་ཡིན་པས་སེམས་དཔའ་རྡོ་རྗེ་ཁྱོད་ཀྱིས་ཀྱང་
ཕྲིན་ལས་བཙལ་དུ་མེད་པའི་དོན་འདི་ཐོས་ནས་རྟོགས་པར་གྱིས་ཤིག་ཅེས་གདམས་
སོ༑ སྣ་དྲུག་པ་ནི། ཀྱེ་ཀུན་བྱེད་རྒྱལ་པོ་ང་ལས་བྱུང་བའི་སྟོན་པ་སྐུ་གསུམ་གྱིས་གདུལ་
བྱ་རྣམས་ལ་མེ་ཆུ་དུག་མཚོན་དམག་དང་མུ་གེ་དགྲི་དང་དུས་མིན་གྱི་འཆི་བ་སྟེ་འཇིགས་
བརྒྱད་ཞི་བར་བྱེད་པ་དང་། ཚེ་རིང་བ་དང་དབང་ཆེ་བ་བཀྲ་ཤིས་པ་གཟི་མདངས་
ཆེ་བ་འཁོར་མང་བ་ལོངས་སྤྱོད་ཆེ་བ་སྟེ་འབྱོར་དྲུག་རྒྱས་པར་བྱེད་པ་དང་། གདུལ་
བྱའི་འགྲོ་བ་རྣམས་ཀྱིས་རང་ལ་ཕ་མ་ལྟར་མོས་པ། རྗེ་བོ་ལྟར་མོས་པ། གཙོ་བོ་ལྟར་
མོས་པ། སློབ་དཔོན་ལྟར་མོས་པ་སྟེ་མོས་པ་རྣམ་བཞིས་དབང་དུ་བྱེད་པ་དང་། བར་
དུ་གཅོད་པའི་དགྲ་བགེགས་ཐམས་ཅད་མངོན་སྤྱོད་ཀྱི་ལས་ཀྱིས་ཚར་གཅོད་པ་དྲག་
པོའི་ཕྲིན་ལས་བཞི་རྩོལ་ཞིང་། བསྒྲུབ་པར་ལུང་བསྟན་པ་ནི། རྫས་སྔགས་ཏིང་ངེ་
འཛིན་ལྷ་དང་ཕྱག་རྒྱ་ལ་སོགས་པ་རྣམ་རྟོག་མཚན་མ་ཡི་ཡུལ་ལ་ཞེན་ནས་དེ་འདྲའི་
རྣམ་གྲངས་ལ་དགའ་བ་རྣམས་ལ་རྫོགས་ཆེན་བྱ་རྩོལ་བྲལ་བའི་དོན་དང་པོ་ནས་
བསྟན་ན་རྟོགས་པར་མི་ནུས་པར་དགོངས་ནས། གདུལ་བྱར་གྱུར་པའི་གང་ཟག་དེ་
རྣམས་འདུལ་བའི་ཆེད་དུ་རང་རང་གི་རྟོགས་པ་དང་མཐུན་པའི་ཕྲིན་ལས་བསྒྲུབ་
པའི་རྣམ་གྲངས་སུ་བསྟན་པའི་དྲང་དོན་ཙམ་ཡིན་གྱི་སྐལ་ལྡན་དབང་རབ་རྣམས་ཀྱི་
དོན་དུ་བསྟན་པའི་ངེས་དོན་ཨ་ཏིའི་དགོངས་པ་ཅི་བཞིན་པ་མ་ཡིན་པར་གསུངས་སོ། །
བདུན་པ་ནི། ཀྱེ་རྒྱལ་བ་སྐུ་གསུམ་གྱིས་བསྟན་པའི་ཕྲིན་ལས་རྩོལ་སྒྲུབ་ཀྱི་སྒོ་ནས་
སྒྲུབ་པར་བསྟན་པའི་ལུང་དྲང་དོན་ཡིན་པ་དེ་ཡི་ཕྱིར་ན། སྟོན་པ་ཀུན་བྱེད་ང་ཡིས་
ངེས་པའི་དོན་ལུང་བསྟན་པ་འདི་ཇི་ལྟར་ཐོས་པའི་དོན་ལ་མ་ནོར་བར་བརྟགས་པར་
བྱོས་ཤིག་དང་། འདི་ལྟ་བུའི་བྱ་རྩོལ་ཀུན་དང་བྲལ་བའི་ཕྲིན་ལས་དེ་ཉིད་ཀྱིས་སྒོ་
གསུམ་གྱི་བྱ་བ་གང་ཡང་མ་བྱས་བཞིན་དུ་རང་གཞན་གྱི་དོན་ཀུན་ལྷུན་གྱིས་རྫོགས་
པ་ཡིན་པས། ད་གསར་དུ་བསྒྲུབ་མི་དགོས་པའི་དོན་མངོན་སུམ་དུ་གཟིགས་པའི་
- 292 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྟོགས་པའི་ཡེ་ཤེས་ཇི་བཞིན་པ་ངང་གིས་འཆར་བར་འགྱུར་རོ། །དེ་ལྟ་བུའི་རྟོགས་
པའི་ཡེ་ཤེས་དེ་ལ་ཕྲིན་ལས་རྣམ་པ་བཞི་ཡང་དོན་གྱིས་ཚང་བ་ཡིན་པར། བང་མཛོད་
འཕྲུལ་ལྡེ་ལས། སེམས་ཀྱི་རང་བྱུང་ཡེ་ཤེས་དེ། །གཟུང་འཛིན་མེད་པས་ཞི་བ་ཡིན། །
ཀུན་ལ་ཁྱབ་པས་རྒྱས་པ་ཡིན། །སེམས་ལ་དབང་ཐོབ་དབང་ཡིན་ཏེ། །རྣམ་རྟོག་
འཇོམས་པས་དྲག་པོའོ། །ཞེས་གསུངས་སོ། །
བརྒྱད་པ་ནི། ཀྱེ་སེམས་དཔའ་རྡོ་རྗེ་རྫོགས་པ་ཆེན་པོའི་སྒོ་གསུམ་བྱ་རྩོལ་མེད་པའི་
ཕྲིན་ལས་གང་ཞིག །སེམས་ཉིད་ཇི་བཞིན་རྟོགས་པའི་ཡེ་ཤེས་ལ་མ་བཙལ་ལྷུན་
གྱིས་གྲུབ་པའི་དོན་འདི་ལེགས་པར་རྟོགས་པར་གྱུར་ན། ཆོས་ཐམས་ཅད་ཀྱི་སྙིང་
པོ་ཀུན་བྱེད་བྱ་རྩོལ་མེད་པའི་དོན་འདི་རྟོགས་པས་རེ་དོགས་རྩོལ་སྒྲུབ་ཀྱི་འཆིང་བ་
ཀུན་དང་བྲལ་བའི་ཕྱིར་ན་ཕྲིན་ལས་བསྒྲུབ་པ་ལ་སོགས་པའི་སྒོ་གསུམ་འབད་རྩོལ་
གྱི་ལས་གང་ཡང་བྱ་བ་དང་མི་བྱ་བའི་རྩིས་གདབ་མེད་པར་དོན་ཀུན་ལྷུན་གྱིས་རྫོགས་
པར་འགྱུར་བ་ཡིན་པས། རྒྱུ་མཚན་དེ་བས་ན་སེམས་དཔའ་ཆེན་པོ་ཁྱོད་ཀྱིས་ཀྱང་
ཀུན་བྱེད་རྒྱལ་པོའི་ཕྲིན་ལས་རྩོལ་མེད་ཡེ་ནས་རྫོགས་པའི་དོན་འདི་རྟོགས་པར་གྱིས་
ཤིག་ཅེས་གདམས་པའོ། །གསུམ་པ་དེ་ཉིད་ཀུན་བྱེད་ཀྱི་དགོངས་པར་གྲུབ་ཚུལ་ལ་
གསུམ་སྟེ། བྱ་རྩོལ་མཚན་མའི་ལམ་དུ་བསྟན་པ། བྱར་མེད་རྟོགས་པ་ཀུན་བྱེད་དུ་
གདམས་པ། སྒོ་གསུམ་རྩོལ་བྲལ་དུ་རྟོགས་པས་སངས་རྒྱས་ཀྱི་དགོངས་པར་བསྟན་
པའོ། །དང་པོ་ནི། ཀྱེ་སེམས་དཔའ་རྡོ་རྗེ། འདི་ལྟར་ཆོས་སྐུ་ཀུན་བྱེད་རྒྱལ་པོ་ནི་སྐུ་
གསུམ་གྱི་སྟོན་པ་རྣམས་ཀྱི་ཡང་སྟོན་པ་ཡིན་པའི་ཕྱིར་ན་སྟོན་པའི་རྒྱལ་པོ་ཞེས་སྨོས་
པ་སྟེ། དེ་ལྟ་བུས་སྐུ་གསུམ་རྒྱལ་བའི་སྟོན་པ་ཀུན་བྱེད་བྱང་ཆུབ་ཀྱི་སེམས་ང་ཡིས་
ནི་རེ་དོགས་རྩོལ་སྒྲུབ་ཀྱི་བྱ་བ་བྱས་པ་ཐམས་ཅད་རྣམ་རྟོག་མཚན་མའི་ལམ་དུ་བསྟན་
པ་ཡིན་ནོ་ཞེས་གསུངས་པ་དེས་ན་རྩོལ་སྒྲུབ་གང་ཡང་མི་བྱེད་པར་མ་བཅོས་གཉུག་
མའི་དོན་ལ་གནས་པར་གདམས་ཏེ། དེ་ཉིད་ལས། བྱས་ན་འཆིང་བའི་ལམ་ཡིན་ལ། །
-293-



ལེའུ་རེ་གཅིག་པ།
མ་བསྒྲུབ་འདུ་འབྲལ་མེད་པར་བསྟན། །ཞེས་པ་ལྟར་རོ། །གཉིས་པ་ནི། དེ་ལྟར་
སྤང་བླང་འབད་རྩོལ་གྱིས་བྱས་པ་ཐམས་ཅད་ཆོས་ཉིད་སྙིང་པོའི་དོན་དང་མི་མཐུན་
ཞིང་རྣམ་རྟོག་མཚན་མའི་ལམ་དུ་གོལ་བ་ཡིན་པའི་རྒྱུ་མཚན་དེས་ན་རེ་དོགས་དང་
དགག་སྒྲུབ་ཀྱི་བློ་ཡིས་རང་རྒྱུད་འཆིང་བར་མི་བྱེད་པར་སེམས་ཉིད་རང་བྱུང་གི་ཡེ་
ཤེས་མ་བཅོས་གཉུག་མའི་དོན་འདི་མ་ནོར་བར་རྟོགས་པར་གྱིས་དང་། དེ་ལྟ་བུའི་
སྙིང་པོ་བྱང་ཆུབ་ཀྱི་སེམས་ལ་བྱ་བྱེད་ཀྱི་རྩོལ་བ་ཀུན་དང་བྲལ་བཞིན་དུ་འགྲོ་དོན་
ཕྲིན་ལས་ཐམས་ཅད་མ་བཙལ་ལྷུན་གྱིས་གྲུབ་པ་ཡིན་པར་གསུངས་ཏེ། ཀློང་ཆེན་
ལཾས། ཆོས་ཀྱི་དབྱིངས་ལ་ཕྱོགས་རིས་མེད། །ཀུན་ལ་སྙོམ་མཛད་ཐུགས་རྗེའི་དཔལ། །
བྱང་ཆུབ་སེམས་ཀྱིས་ཡོངས་ལ་ཁྱབ། །འགྲོ་དོན་མཐར་ཕྱིན་དམིགས་པ་མེད། །ཕྲིན་
ལས་བྱང་ཆུབ་སེམས་ལ་རྫོགས། །ཞེས་པ་ལྟར་རོ། །་ ་
དེས་ན་བྱ་རྩོལ་བྲལ་བའི་ཕྲིན་ལས་མ་བཙལ་ལྷུན་གྱིས་གྲུབ་པར་སྟོན་པའི་ལུང་འདི་
ཉིད་ངེས་དོན་རྫོགས་པ་ཆེན་པོའི་དགོངས་པ་མཐར་ཐུག་པ་ཡིན་པའི་ཕྱིར་ན། དོན་
འདི་ཇི་བཞིན་དུ་རྟོགས་པས་ཁམས་གསུམ་གྱི་འགྲོ་བ་མ་ལུས་པ་འདི་ཆོས་སྐུ་ཀུན་
བྱེད་རྒྱལ་པོ་རིག་པ་བྱང་ཆུབ་ཀྱི་སེམས་ང་ཉིད་དང་གདོད་ནས་དབྱེར་མེད་གཅིག་
གི་ངོ་བོ་ཉིད་དུ་རྟོགས་ནས་ཁམས་གསུམ་ཡོངས་གྲོལ་ཆེན་པོའི་དགོངས་པ་རྩོལ་མེད་
ངང་གིས་འཆར་བར་འགྱུར་རོ་ཞེས་པའོ། །གསུམ་པ་ནི། དེས་ན་སྙིང་པོ་བྱང་ཆུབ་
ཀྱི་སེམས་འདི་ཉིད་ཡེ་ནས་རང་བྱུང་འདུས་མ་བྱས་པའི་རང་བཞིན་ཡིན་པས་རྩོལ་
སྒྲུབ་ཀྱི་བྱ་བ་ཀུན་དང་བྲལ་བའི་ཕྱིར་སྒོ་གསུམ་མ་བཅོས་རྣལ་མར་གནས་པའི་ལམ་
མ་ནོར་བ་ལ་ཞུགས་པས་བྱ་རྩོལ་ཀུན་ལས་འདས་པའི་དོན་ལ་རྟོགས་པ་མངོན་དུ་
གྱུར་པ་ནི། དུས་གསུམ་རྒྱལ་བའི་དགོངས་པ་དང་དབྱེར་མེད་གཅིག་ཏུ་གྱུར་པ་ཡིན་
པའི་ཕྱིར་ན། དེ་ལྟ་བུའི་མཾ་ནོར་དེ་བཞིན་ཉིད་ཀྱི་དོན་བསྒྱུར་བཀོད་ཐམས་ཅད་དང་
བྲལ་བའི་ལམ་ལ་རྟོགས་པ་མངོན་དུ་ཐོབ་པ་འདི་ཉིད་ནི་རྩོལ་སྒྲུབ་ཅན་གྱི་ལམ་ཀུན་
• 294 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལས་ཁྱད་པར་མཆོག་ཏུ་གྱུར་པ་ཡིན་ནོ་ཞེས་གསུངས་སོ། །ལེའུའི་མཚན་ནི། བྱང་
ཆུབ་ཀྱི་སེམས་ཀུན་བྱེད་རྒྱལ་པོ་ལས་སྒོ་གསུམ་བྱ་བ་མེད་པར་རྟོགས་པའི་ལེའུ་སྟེ་
རོ་གཅིག་པའི་འགྲེལ་བའོ།། །།
དོན་བཞི་པ་མ་བསྐྱེད་གཞི་ནས་རྫོགས་པའི་སེམས་ཉིད་དོན་གྱི་དཀྱིལ་འཁོར་ལྷུན་
གྲུབ་ཆེན་པོའི་གནས་ལུགས་རྟེན་དང་བརྟེན་པ་གཉིས་སུ་མེད་པས་བསྐྱེད་མ་བསྐྱེད་
གཞི་ནས་དག་པའི་ངོ་བོར་བསྟན་པའི་ལེའུ་རེ་གཉིས་པ་ལ་གཉིས་ཏེ། བསྟན་པ་དང་།
བཤད་པའོ། །དང་པོ་ནི། དེ་ལྟར་སྙིང་པོ་བྱང་ཆུབ་ཀྱི་སེམས་ལ་ཕྲིན་ལས་བཙལ་དུ་
མེད་པར་དོན་གཉིས་ལྷུན་གྲུབ་ཆེན་པོར་བསྟན་པ་དེ་ནས་བྱང་ཆུབ་ཀྱི་སེམས་ཀུན་
བྱེད་རྒྱལ་པོས། སྣང་སྲིད་འཁོར་འདས་སུ་སྣང་བའི་ཆོས་ཐམས་ཅད་མི་བསྐྱེད་ལྷུན་
གྱིས་གྲུབ་པའི་དཀྱིལ་འཁོར་གཅིག་ཏུ་རྫོགས་པ་ཡིན་པས། དེ་ལས་གཞན་དུ་དཀྱིལ་
འཁོར་བསྐྱེད་དུ་མེད་པར་རྟོགས་པ་ཡི་ཚུལ་འདི་གསུངས་སོ། །
གཉིས་པ་རྒྱས་པར་བཤད་པ་ལ་གསུམ་སྟེ། ཏིང་འཛིན་གསུམ་ལ་སོགས་པས་དཀྱིལ་
འཁོར་བསྐྱེད་པ་ཉིད་མཚན་མ་གྲངས་ལ་འཆེལ་བས་ངལ་བ་འབྲས་བུ་མེད་པར་བསྟན་
པ༑ མ་བསྐྱེད་ལྷུན་གྱིས་གྲུབ་པའི་དཀྱིལ་འཁོར་ཉིད་བཤད་པ། སེམས་ཀྱི་རྩལ་ཉོན་
མོངས་པ་ལྔ་རང་བྱུང་ཡེ་ཤེས་ཀྱི་དཀྱིལ་འཁོར་དུ་བསྟན་པའོ། །དང་པོ་ལ་གཉིས་ཏེ།
མཚན་མར་འཛིན་པའི་དཀྱིལ་འཁོར་དགོད་པ་དང་། དེ་ཉིད་ཀྱིས་ཡང་དག་པའི་དོན་
མི་མཐོང་བར་བསྟན་པའོ། །དང་པོ་ནི། ཀྱེ་སེམས་དཔའ་རྡོ་རྗེ། ཆོས་ཐམས་ཅད་
རིག་པ་བྱང་ཆུབ་སེམས་ཀྱི་དཀྱིལ་འཁོར་མ་བཅོས་ལྷུན་གྱིས་གྲུབ་པའི་རང་བཞིན་
དུ་གནས་པ་ལ། རྣམ་རྟོག་མཚན་མའི་བློ་ཡིས་བསྐྱེད་དུ་མེད་པའི་དོན་འདི་ཉིད་དུ་
ལྟ་སྟོན་པ་ཀུན་བྱེད་རྒྱལ་པོ་ང་ཡིས་ཇི་སྐད་བསྟན་པ་བཞིན་དུ་རྟོགས་པར་གྱིས་ཤིག་
དེ་ཡང་འོག་མའི་ཐེག་པ་རྣམས་སུ་དཀྱིལ་འཁོར་བཞེངས་བསྒྲུབ་ལ་སོགས་བརྩོལ་
སྒྲུབ་ཅན་དུ་བསྟན་པ་ནི། རྩོལ་བྲལ་རྫོགས་པ་ཆེན་པོའི་དགོངས་པ་མིན་པར་དེ་དག་ .
-295-



ལེའུ་རེ་གཉིས་པ།
ནི་ཀུན་བྱེད་ང་ལས་བྱུང་བའི་སྟོན་པ་སྐུ་གསུམ་གྱིས་རྟེན་དང་བརྟེན་པའི་དཀྱིལ་འཁོར་
གྱི་གཟུགས་དབྱིབས་ཁ་དོག་ལ་སོགས་པའི་མཚན་མ་གྲངས་ལ་དགའ་བའི་གདུལ་
བྱ་སྤྲོས་པ་ཅན་རྣམས་ལམ་ལ་རིམ་པར་དྲང་བའི་དོན་ཙམ་དུ་ཚོགས་གཉིས་བསགས་
པ་དང་དཀྱིལ་འཁོར་བསྐྱེད་དུ་ཡོད་པར་བསྟན་པ་ཡིན་པས་གནས་སྐབས་གདུལ་
བྱའི་བློ་ངོར་གསུངས་པ་ཙམ་ལས་གནས་ལུགས་ཇི་བཞིན་པ་ནི་མ་ཡིན་ནོ་ཞེས་སོ། །
གཉིས་པ་ནི། དེས་ན་གང་ཟག་གང་ཞིག་དེ་ལྟ་བུའི་སྟོན་པ་སྐུ་གསུམ་གྱིས་བསྟན་པའི་
ལམ་དྲང་དོན་དགོངས་པ་ཅན་ལ་བརྟེན་པར་བྱས་ནས། རིག་པ་བྱང་ཆུབ་སེམས་ཀྱི་
དཀྱིལ་འཁོར་མ་བཅོས་ལྷུན་གྱིས་གྲུབ་པ་དེ་ཉིད་དཀྱིལ་འཁོར་བཞེངས་པ་དང་བསྐྱེད་
པ་ལ་སོགས་པ་མཚན་མ་གྲངས་ཀྱི་སྒོ་ནས་རྟོགས་པར་བྱེད་འདོད་པ་དེ་ཡིས་ནི།
བསྐལ་པ་བྱེ་བ་བརྒྱ་ཕྲག་ལ་སོགས་པ་ཡུན་རིངས་པོའི་བར་དུ་མཚན་འཛིན་རྟོགས་
པའི་གནས་སུ་གོལ་ཏེ་རྩོལ་སྒྲུབ་ཀྱི་ལམ་ལ་གནས་པ་ལས་སྙིང་པོ་བྱང་ཆུབ་སེམས་
ཀྱི་དཀྱིལ་འཁོར་ལ་རྣམ་རྟོག་མཚན་མའི་བློ་ཡིས་བསྐྱེད་དུ་མེད་པའི་རང་བཞིན་ཅན་
གྱི་སྟོན་པ་ཀུན་བྱེད་རྒྱལ་པོའི་ལུང་དོན་ཇི་བཞིན་པ་འདི་མི་རྟོགས་པར་འགྱུར་རོ་
ཞེས་སོ། །
གཉིས་པ་མ་བསྐྱེད་ལྷུན་གྱིས་གྲུབ་པའི་དཀྱིལ་འཁོར་ཉིད་བཤད་པ་ལ་གསུམ་སྟེ།
མ་བྱས་ལྷུན་གྲུབ་ཆེན་པོའི་དཀྱིལ་འཁོར་མདོར་བསྟན། དེའི་དོན་རྒྱས་པར་བཤད།
བསྐྱེད་དུ་མེད་པའི་དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ། གོང་དུ་
བཤད་པའི་དམིགས་མཚན་སྤྲོས་པ་ལ་ཞེན་པའི་ལམ་དེས་མ་བསྐྱེད་ལྷུན་གྱིས་གྲུབ་
པའི་དཀྱིལ་འཁོར་ཉིད་རྟོགས་པར་མི་ནུས་པ་དེ་བས་ན། སྟོན་པ་ཀུན་བྱེད་རྒྱལ་པོ་
ངས་ངེས་དོན་རྫོགས་པ་ཆེན་པོའི་ལུང་ལས་ཚོགས་གཉིས་བསགས་པ་དང་དཀྱིལ་
འཁོར་བསྐྱེད་པ་ཐམས་ཅད་བྱ་བྱེད་རྩོལ་བའི་ལམ་ལ་ལྟོས་པ་མེད་པར་སྙིང་པོ་བྱང་
ཆུབ་སེམས་ཀྱི་རང་བཞིན་ལ་ཡེ་ནས་ལྷུན་གྱིས་རྫོགས་པ་ཡིན་པའི་ཕྱིར་ན། དེ་ལྟ་
- 296 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བུའི་འབད་རྩོལ་གྱིས་མ་བྱས་བཞིན་དུ་རང་བཞིན་ལྷུན་གྱིས་གྲུབ་པའི་རང་བཞིན་
ཅན་ཆོས་ཉིད་འགྱུར་བ་མེད་པ་རིག་པ་བྱང་ཆུབ་ཀྱི་སེམས་འདི་ལ་དཀྱིལ་འཁོར་བསྐྱེད་
དུ་མེད་ཅིང་ཚོགས་གཉིས་ཡེ་ནས་རྫོགས་པ་ལ་ད་གསར་དུ་ཚོགས་ལ་བསགས་དུ་
མེད་པར་བསྟན་པའི་དོན་འདི་ཡང་དག་པར་རྟོགས་ན་དེ་ལས་གཞན་དུ་ཚོགས་བསགས་
པ་དང་དཀྱིལ་འཁོར་བཞེངས་བསྒྲུབ་ལ་སོགས་པའི་རྩོལ་བ་ཅི་ཡང་མི་དགོས་པར་
མ་བཙལ་ལྷུན་གྱིས་གྲུབ་པ་ཡིན་པར་གསུངས་ཏེ། དེ་ལྟར་ཡང་ཀློང་ཆེན་ལས། འབྲས་
བུ་ཡེ་ཤེས་ཚོགས་ནི་སེམས་ཉིད་དེ། །བསོད་ནམས་ཡེ་ཤེས་བྱང་ཆུབ་སེམས་ལ་
རྫོགས། །སྤྱད་པས་མི་འཛད་མ་བསགས་བྲི་བ་མེད། །ཀློང་ཡངས་ནམ་མཁའ་རྒྱ་
མཚོ་ལྟ་བུ་ཡི། །ཚོགས་ཆེན་རྣམ་གཉིས་རང་ལ་རྫོགས། །ཞེས་དང་། ནམ་མཁའི་
མཐའ་དང་མཉམ་པ་ལས། བཅོས་མེད་རིག་པ་དོན་གྱི་གཏེར། །འཕོ་འགྱུར་མེད་
པའི་དབྱིངས་ཉིད་ངང་། །རིག་པ་མཆོག་གི་དཀྱིལ་འཁོར་ལ། །བསྐྱེད་པ་མེད་པའི་
རང་བཞིན་གསལ། །ཞེས་པ་ལ་སོགས་པས་བསྟན་པ་ལྟར་རོ། །
གཉིས་པ་དེའི་དོན་རྒྱས་པར་བཤད་པ་ལ་བདུན་ཏེ། དཀྱིལ་འཁོར་གྱི་ངོ་བོ། ངེས་
ཚིག །དགོས་པ། རང་བཞིན། མཐོང་ལུགས། འབྲས་བུ། གདམས་ཚུལ་ལོ། །དང་
པོ་ནི། ཀྱེ་སྟོན་པ་ཀུན་བྱེད་རྒྱལ་པོ་ང་ཡི་རང་བཞིན་རིག་པ་བྱང་ཆུབ་སེམས་ཀྱི་དཀྱིལ་
འཁོར་རིམ་རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི་ངོ་བོ་བསྟན་པ་ནི། བྱང་
ཆུབ་ཀྱི་སེམས་རང་གི་རྩལ་ལས་བྱུང་བའི་འཁོར་འདས་ཀྱི་ཆོས་ཐམས་ཅད་དཀྱིལ་
འཁོར་གཅིག་ཏུ་ཡེ་ནས་ལྷུན་གྱིས་རྫོགས་པར་སྟོན་པའི་ལུང་སྟེ། དེ་ཡང་ཇི་ལྟར་སྣང་
བའི་ཆོས་རྣམས་མ་ལུས་པ་ཀུན་སེམས་ཉིད་སྙིང་པོར་ཡེ་ནས་རང་ཆས་སུ་རྫོགས་
པས་གཞི་འབྲས་དབྱེར་མེད་ཆེན་པོའི་དཀྱིལ་འཁོར་དུ་གནས་པ་ལ་བསྐྱེད་པ་དང་
འབྲི་བ་གཉིས་ཀ་མེད་པར། མ་བསྐྱེད་བཞིན་དུ་དུས་གཅིག་ལ་རྫོགས་པ་འདི་ཤེས་
ན་དཀྱིལ་འཁོར་བསྐྱེད་དུ་མེད་པར་རྟོགས་པ་ཡིན་ནོ་ཞེས་པ་སྟེ། དགའ་རབ་རྡོ་རྗེས།
-297 -



ལེའུ་རེ་གཉིས་པ།
ཀུན་གྱི་ངོ་བོ་བྱང་ཆུབ་སེམས། །སྙིང་པོ་མ་བཅོས་རང་གསལ་བ། །དབྱེར་མེད་ཡེ་
ནས་དོན་གྱིས་རྫོགས། །ཀུན་ནས་བཟླུམས་པར་གནས་པ་ཡིན། །ཅེས་ཆོས་ཐམས་
ཅད་ཀྱི་ངོ་བོ་སྙིང་པོ་བྱང་ཆུབ་སེམས་ཀྱི་རང་བཞིན་མ་བཅོས་རང་གསལ་ཉིད་དུ་གནས་
པ་ལ་འཁོར་འདས་ཐམས་ཅད་དབྱེར་མེད་མཉམ་པ་ཉིད་དུ་རྫོགས་ཤིང་ཀུན་བཟླུམ་
ཐིག་ལེ་གཅིག་གི་ངོ་བོར་གནས་པ་ནི་རང་བཞིན་ལྷུན་གྱིས་གྲུབ་པའི་དཀྱིལ་འཁོར་
ཡིན་པར་བསྟན་པའོ། །གཉིས་པ་ནི། ཀྱེ་སེམས་དཔའ་ཆེན་པོ། དེ་ལ་དཀྱིལ་འཁོར་
གྱི་ངེས་ཚིག་ནི་གང་ཞེ་ན། འདི་ལྟར་དཀྱིལ་ཞེས་བརྗོད་པ་ནི་སེམས་ཉིད་རང་བྱུང་
གི་ཡེ་ཤེས་མ་ནོར་དོན་གྱི་ངོ་བོ་ཉིད་དུ་བཞུགས་པ་དེ་ཉིད་ཆོས་ཐམས་ཅད་ཀྱི་དཀྱིལ་
ལམ་སྙིང་པོ་ཡིན་པས་ན་དེ་སྐད་དུ་བརྗོད་ལ། འཁོར་ཞེས་པ་ནི་རིག་པའི་རྩལ་ལས་
ཤར་བའི་འཁོར་འདས་ཀྱི་སྣང་ཆ་རབ་འབྱམས་མུ་མེད་པར་སྣང་བ་ཐམས་ཅད་འགྱུར་
མེད་བདེ་བ་ཆེན་པོ་རིག་པ་བྱང་ཆུབ་ཀྱི་སེམས་ལ་འདུ་འབྲལ་མེད་པར་འཁོར་གྱི་
ཚུལ་དུ་ཡེ་ནས་རྫོགས་པར་ལྡན་པ་སྟེ། དེ་ནི་མ་བསྐྱེད་ལྷུན་གྱིས་གྲུབ་པའི་དཀྱིལ་
འཁོར་སྙིང་པོ་བྱང་ཆུབ་ཀྱི་སེམས་ཆོས་ཐམས་ཅད་ཀུན་གྱི་རྩ་བ་ཡིན་པས། ཕྱོགས་
དུས་རྒྱལ་བའི་དཀྱིལ་འཁོར་མ་ལུས་པ་ཀུན་འདི་ལ་འདུས་པར་རྟོགས་སོ་ཞེས་པའོ། །
འདི་ལ་དགའ་རབ་རྡོ་རྗེས། འགྲོ་འདུལ་རྡོ་རྗེ་དབྱིངས་ཀྱི་དཀྱིལ་འཁོར་དང་། །རང་
བཞིན་རྣམ་པར་དག་པའི་དཀྱིལ་འཁོར་གཉིས་སུ་གསུངས་ཤིང་། དང་པོ་ལ་ཕྱི་
གཟུགས་བརྙན་གྱི་དཀྱིལ་འཁོར། ནང་རྩ་གནས་བཞི་ཡི་དཀྱིལ་འཁོར། གསང་བ་
བྷ་གའི་དཀྱིལ་འཁོར་གསུམ་དུ་གསུངས་པ་དེ་དག་ལ་བརྟེན་ནས་རྡོ་རྗེའི་ཐེག་པའི་
མན་ངག་ཟབ་མོ་ཉམས་སུ་བླང་ན་སྙིང་པོའི་དོན་ལེན་ཅིང་འཛིན་པར་བྱེད་པས་དེ་
སྐད་ཅེས་གསུངས་ལ། ཕྱི་མ་ནི་དེ་ཐམས་ཅད་ཀྱི་རང་བཞིན་རིག་པ་བྱང་ཆུབ་སེམས་
ཀྱི་དཀྱིལ་འཁོར་ཏེ། དེ་ལ་ཡང་ཚོགས་དྲུག་དང་ཡུལ་དྲུག་གི་རོལ་བར་ཤར་བ་ཐམས་
ཅད་ཡེ་ནས་རང་བཞིན་རྣམ་པར་དག་པའི་དཀྱིལ་འཁོར་དྲུག་དུ་གནས་པར་གསུངས་
-298 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཏེ༑ དེ་ཉིད་ཀྱི་དཀྱིལ་འཁོར་གྱི་ཀློང་ལས། ཚོགས་དྲུག་ཡུལ་དྲུག་མ་བཅོས་རོལ་པར་
ཤར། །བཀྲ་གསལ་གཟུགས་དང་བརྗོད་བྲལ་སྒྲ། །དངོས་བྲལ་རང་བཞིན་མེད་པའི་
དྲི༑ ༑མུ་ཁའི་ཐིག་ལེ་དབྱིངས་ཀྱི་ངང་། །སྣ་ཚོགས་དབྱིངས་ཉིད་བྷ་གའི་ཀློང་། །ཀུན་
འདུས་བདེ་ཆེན་དཀྱིལ་འཁོར་དྲུག །ཅེས་གསུངས་པ་དེ་དག་གི་དོན་རྟོགས་པས་
སྙིང་པོའི་ཡོན་ཏན་ཐམས་ཅད་འཛིན་པར་བྱེད་པ་དང་། རྣམ་རྟོག་གི་དྲ་བ་གཅོད་ཅིང་
དགོངས་པ་ལ་རྒྱུན་ཆད་མེད་པས་དཀྱིལ་འཁོར་ཅེས་བཤད་དེ། རྒྱན་ལས། སྙིང་པོ་
ལེན་ཕྱིར་དཀྱིལ་འཁོར་ཏེ། །གཅོད་ཅིང་རྒྱུན་མི་འཆད་པའོ། །ཞེས་སོ། །གསུམ་པ་
ནི༑ ཀྱེ་གོང་དུ་བསྟན་པ་དེ་ལྟ་བུའི་སྟོན་པ་ཀུན་བྱེད་རྒྱལ་པོ་ང་ཡི་དཀྱིལ་འཁོར་འདི་
ནི་ཇི་ལྟར་སྣང་བའི་ཆོས་རྣམས་མ་ལུས་པ་ཐམས་ཅད་སེམས་ཉིད་སྙིང་པོར་གཅིག་
ཏུ་འདུས་ཤིང་མ་བཙལ་ཡེ་ནས་རྫོགས་པའི་དཀྱིལ་འཁོར་ཏེ། འདི་ཉིད་བསྟན་ཅིང་
རྟོགས་པ་ལ་དགོས་པ་ཅི་ཡོད་ན་སྐལ་ལྡན་གྱི་གང་ཟག་གང་གིས་གཞི་ལམ་འབྲས་
བུའི་ཆོས་དེ་དག་ཐམས་ཅད་རིག་པ་བྱང་ཆུབ་སེམས་ཀྱི་དཀྱིལ་འཁོར་གཅིག་ལ་
རྫོགས་པར་གང་རྟོགས་པ་དེ་ཡིས་དཀྱིལ་འཁོར་བསྐྱེད་པ་མེད་པའི་དོན་ལ་མཁས་
པའི་དགོས་པ་ཡོད་པར་གསུངས་སོ། །
བཞི་པ་ནི། ཀྱེ་སེམས་དཔའ་ཆེན་པོ། སྟོན་པའི་སྟོན་པ་ཆོས་སྐུ་ཀུན་བྱེད་རྒྱལ་པོ་
ངས་དབང་རྣོན་ཨ་ཏིའི་གདུལ་བྱར་གྱུར་པ་རྣམས་ལ་བསྟན་པའི་སྐྱེ་མེད་བྱང་ཆུབ་
སེམས་ཀྱི་དཀྱིལ་འཁོར་མ་བཅོས་ལྷུན་གྱིས་གྲུབ་པའི་རང་བཞིན་ཅན་གྱིས་འཁོར་
འདས་ཐམས་ཅད་ལ་ཕར་འགྲོ་བ་དང་དེ་དག་ཚུར་འོང་ཞིང་འདུ་བ་མེད་པར་ནམ་
མཁའ་བཞིན་དུ་ཀུན་ཏུ་ཁྱབ་པར་གདུལ་ཞིང་གནས་པ་ཡིན་ཏེ། གཏིང་རྫོགས་ལས།
ཡེ་ནས་གནས་པའི་ཆོས་ཉིད་སྙིང་པོ་འདི། །སྣང་བ་མེད་པར་ཀུན་ལ་ཁྱབ་པའི་ཕྱིར། །
རྩོལ་མེད་ངང་དུ་རྩོལ་བ་འདུས་པས་ན། །ཆོས་སྐུ་བརྡལ་བ་ཡིན་པར་ཡིད་ཀྱང་ཆེས། །
ཞེས་གསུངས་པ་ལྟར་ལ། དེས་ན་དེ་ལྟ་བུའི་སྙིང་པོ་བྱང་ཆུབ་སེམས་ཀྱི་དཀྱིལ་འཁོར་
-299 ,



ལེའུ་རེ་གཉིས་པ།
དེ་གང་ཟག་གང་གིས་ཚུལ་བཞིན་དུ་རྟོགས་པས་ཆོས་ཉིད་སྐྱེ་བ་མེད་པའི་དོན་ལ་
འཇུག་པར་འགྱུར་བ་ཡིན་ནོ་ཞེས་སོ། །དལ་གྱི་ཀློང་ལས། ཇི་བཞིན་མངོན་སུམ་ཁོ་
ན་བས། །བདེ་བ་ཆེན་པོ་གཅིག་གི་ངང་། །ཡེ་ཤེས་མུ་མཐའ་མེད་པར་འཇུག །འདི་
ནི་རང་བཞིན་དཀྱིལ་འཁོར་ཡིན། །འདི་ལ་དེ་བཞིན་ནན་ཏན་བྱ། །ཅེས་གསུངས་
པ་ལྟར་རོ། །ལྔ་པ་ནི། ཀྱེ་གོང་དུ་བསྟན་པ་དེ་ལྟ་བུའི་རང་བཞིན་རྣམ་པར་དག་པའི་
དཀྱིལ་འཁོར་སེམས་ཉིད་རང་བྱུང་གི་ཡེ་ཤེས་གཅིག་གི་རྩལ་ལས་མེ་ལོང་ལྟ་བུའི་
ཡེ་ཤེས་ལ་སོགས་པ་རྣམ་པ་ལྔ་རུ་འཆར་བ་ཡི་དཀྱིལ་འཁོར་རང་བཞིན་ལྷུན་གྱིས་
གྲུབ་པའི་བདག་ཉིད་ཅན་འདི་ནི། ཇི་བཞིན་རྟོགས་པ་དང་མ་རྟོགས་པའི་དོན་གྱི་
ཁྱད་པར་ལ་རག་ལུས་པ་ཡིན་པས་ན། མ་བཅོས་ལྷུན་གྱིས་གྲུབ་པའི་དཀྱིལ་འཁོར་
དེ་མངོན་སུམ་དུ་མ་རྟོགས་པ་རྣམས་ཀྱི་རྒྱུ་རྐྱེན་རྩོལ་སྒྲུབ་ཀྱིས་བསྐྱེད་དུ་ཡོད་པར་
མཐོང་བ་དང་། ཇི་བཞིན་མངོན་སུམ་དུ་རྟོགས་པ་རྣམས་ཀྱི་མཚན་འཛིན་རྟོགས་པའི་
བློ་ཡིས་མི་བསྐྱེད་པར་མ་བཅོས་ཡེ་གྲུབ་ཏུ་རྫོགས་པར་མཐོང་བ་སྟེ་རྣམ་པ་གཉིས་
སུ་མཐོང་བ་ཡིན་ཀྱང་། སྔ་མ་ནི་དཔེར་ན་སྤྲིན་དང་མུན་པ་བསལ་བའི་འབད་རྩོལ་
ལཾ་བརྟེན་ནས་ཉི་མ་གདོད་མཐོང་བར་འདོད་པ་དང་འདྲ་བས་མ་བཅོས་ལྷུན་གྱིས་
གྲུབ་པའི་དོན་དང་འགལ་བ་ཡིན་ལ། ཕྱི་མ་ནི་ཆོས་ཐམས་ཅད་གཉིས་མེད་རང་བྱུང་
གི་ཡེ་ཤེས་སྙིང་པོ་བྱང་ཆུབ་སེམས་ཀྱི་དཀྱིལ་འཁོར་དུ་ཡེ་ནས་གྲུབ་ཟིན་པས་ད་གདོད་
རྩོལ་བས་བསྒྲུབ་མི་དགོས་པ་ཉི་མ་དེ་ཉིད་དབྱིངས་ན་ངང་གིས་གསལ་བ་ལྟ་བུ་ཡིན་
པས་ཤིན་ཏུ་ཁྱད་ཆེ་བར་གསུངས་ཏེ། ཆོས་དབྱིངས་རིན་པོ་ཆེའི་མཛོད་ལས། འདི་
ནི་ཉི་མའི་ངོ་བོ་དེ་ཉིད་དོན། །རང་བཞག་འོད་གསལ་མི་གཡོ་གནས་པར་འདོད། །
གཞན་ནི་སྤྲིན་དང་མུན་སེལ་རྩོལ་སྒྲུབ་ཀྱིས། །ཉི་མ་གདོད་གྲུབ་བྱེད་དང་མཚུངས་
པར་བསྟན། །དེས་ན་འདི་གཉིས་ཁྱད་པར་གནམ་ས་བཞིན། །ཞེས་གསུངས་པ་བཞིན་
ཡིན་ལ། དེས་ན་ཆོས་ཉིད་དོན་དམ་པའི་རང་བཞིན་མ་བཅོས་ལྷུན་གྱིས་གྲུབ་པའི་
- 300 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གནས་ལུགས་ཇི་བཞིན་པ་དེ་རྟོགས་པར་གྱུར་ན། དཀྱིལ་འཁོར་བསྐྱེད་པས་བཟང་
དུ་འགྲོ་བ་དང་མི་བསྐྱེད་པར་བཞག་པས་ངན་དུ་འགྲོ་བ་མེད་པས་ཅི་ལའང་རྩིས་
གདབ་མེད་པར་རྟོགསཾ་བྲལ་རང་བྱུང་གི་ཡེ་ཤེས་ཇི་བཞིན་པའི་ངང་ལ་གནས་པར་
གསུངས་སོ། །དྲུག་པ་ནི། རྒྱུ་མཚན་དེ་ཡི་ཕྱིར་ན་སེམས་དཔའ་རྡོ་རྗེ་ཁྱོད་ཀྱིས་ཀྱང་
སྒྲ་ཚིག་ཐོས་པ་ཙམ་ལ་མ་གནས་པར། གོང་དུ་བསྟན་པའི་དོན་རྣམ་དག་བྱང་ཆུབ་
སེམས་ཀྱི་དཀྱིལ་འཁོར་འདི་ཉིད་མ་ནོར་བར་རྟོགས་པར་གྱིས་ཤིག་དང་། གང་ཟག་
གང་གིས་གནས་ལུགས་མ་བཅོས་པའི་དོན་དེ་ལ་རྟོགས་པ་སྐྱེས་མ་ཐག་ཏུ་ཆོས་སྐུ་
ཀུན་བྱེད་རྒྱལ་པོ་ཡི་དོན་དམ་ཀུན་བཟང་གདོད་མའི་མགོན་པོའི་རྒྱལ་ཐབས་ལ་
མངའ་དབང་འབྱོར་བར་འགྱུར་རོ། །
བདུན་པ་ནི། ཀྱེ་དུས་གསུམ་གྱི་རྒྱལ་བ་ཀུན་གྱི་སྐུ་གསུང་ཐུགས་མ་ལུས་པ་འདུས་
པའི་སྙིང་པོ་སྟེ་རིག་པ་བྱང་ཆུབ་སེམས་ཀྱི་རང་བཞིན་གྱིས་འཁོར་འདས་ཀྱི་ཆོས་
ཐམས་ཅད་ལ་ཀུན་ཏུ་ཁྱབ་ཅིང་གཉིས་སུ་མེད་པར་གནས་པའི་དཀྱིལ་འཁོར་འདི་
ནི༑ རྒྱུ་རྐྱེན་རྩོལ་སྒྲུབ་ལ་བརྟེན་ནས་ཡེ་ནས་མ་སྐྱེས་ཞིང་འགྲོ་བ་ཀུན་ལ་རང་བཞིན་
ལྷུན་གྲུབ་ཏུ་གནས་པ་ཡིན་པའི་ཕྱིར་ན། དོན་འདི་ལ་སྤང་བླང་དང་རྩོལ་སྒྲུབ་ཅི་ཡང་
མི་བྱེད་པར་ཆོས་ཉིད་ཇི་བཞིན་དུ་རྟོགས་པ་དེའི་ངང་ལ་མ་བཅོས་ཅི་བདེར་ཉིད་དུ་
མནོས་པར་མཛོད་ལ། བྱ་བྱེད་རྩོལ་སྒྲུབ་གང་ཡང་མེད་པར་མ་རྩོལ་རང་བབས་ཉིད་
དུ་ཞོག་ཅིག་ཅེས་གདམས་སོ། །གསུམ་པ་དོན་བསྡུ་བ་ནི། ཀྱེ་སེམས་དཔའ་ཆེན་པོ།
དུས་གསུམ་རྒྱལ་བ་ཀུན་གྱི་རང་བཞིན་དུ་གྱུར་བ་སྙིང་པོ་བྱང་ཆུབ་ཀྱི་སེམས་སྟོན་པ་
ཀུན་བྱེད་རྒྱལ་པོ་ངས། སེམས་ཉིད་རང་བྱུང་གི་ཡེ་ཤེས་ལ་དཀྱིལ་འཁོར་བསྐྱེད་དུ་
མེད་པར་ལྷུན་གྲུབ་ཏུ་གནས་པའི་དོན་འདི་ཉིད་རྟོགས་ཤིང་། དེ་ལྟར་རང་གིས་ཇི་
ལྟར་རྟོགས་པ་ལྟར་དུ་གདུལ་བྱ་རྣམས་ལ་དོན་དེ་ཇི་ལྟ་བ་བཞིན་དུ་བསྟན་པ་ཡིན་
པས་ན། མ་ནོར་ཇི་བཞིན་བསྟན་པ་དེ་ཡི་རང་བཞིན་སྒྲ་ཚིག་ཐོས་པ་ཙམ་ཞིག་མ་
-301 -



ལེའུ་རེ་གསུམ་པ།
ཡིན་པར་རྒྱལ་སྲས་སེམས་དཔའ་རྡོ་རྗེ་ཁྱོད་ཀྱིས་ཡང་དག་པར་རྟོགས་པར་གྱིས་
ཤིག་ཅེས་སོ། །རྩ་བའི་གསུམ་པ་སེམས་ཀྱི་རྩལོ་ཉོན་མོངས་པ་ལྔ་རང་བྱུང་ཡེ་ཤེས་
ཀྱི་དཀྱིལ་འཁོར་དུ་བསྟན་པ་ནི། ཀྱེ་སྟོན་པ་ཀུན་བྱེད་རྒྱལ་པོ་ང་ཡིས་ཆགས་སྡང་
ལ་སོགས་པའི་ཉོན་མོངས་པ་རྣམ་པ་ལྔ་པོ་ཡེ་ནས་རང་བྱུང་ཡེ་ཤེས་ཆེན་པོ་སྐྱེ་མེད་
བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་མ་བཙལ་ལྷུན་རྫོགས་སུ་བསྟན་པ་ཡིན་ཏེ།
ཀློང་ཆེན་ལས། ལ་ལ་ཞེ་སྡང་བྱང་ཆུབ་སེམས། །ལ་ལ་གཏི་མུག་བྱང་ཆུབ་སེམས། །
ལ་ལ་ང་རྒྱལ་བྱང་ཆུབ་སེམས། །ལ་ལ་འདོད་ཆགས་བྱང་ཆུབ་སེམས། །ལ་ལ་ཕྲག་
དོག་བྱང་ཆུབ་སེམས། །རང་བྱུང་གཅིག་ལས་མ་གཡོས་པས། །རང་གི་མཚན་ཉིད་
རང་གིས་འཛིན། །དེ་ཡང་རང་སྣང་གཅིག་གི་སྟོབས། །ཞེས་དང་། འདི་ཉིས་ལས།
རང་བྱུང་ཡེ་ཤེས་ལྔ་ཡི་ལམ་ལྔ་ནི། །འདོད་ཆགས་དང་ནི་ཞེ་སྡང་གཏི་མུག་དང་། །
ང་རྒྱལ་དང་ནི་ཕྲག་དོག་རྣམ་ལྔ་སྟེ། །རང་བྱུང་ཡེ་ཤེས་རྣམ་ལྔ་ཀུན་གྱི་ལམ། །ཞེས་
བསྟན་པ་དེ་ལྟར་བཀའ་ཡི་སྡུད་པོ་རྒྱལ་སྲས་ཆེན་པོ་སེམས་དཔའ་རྡོ་རྗེ་ཁྱོད་ཀྱིས་
ཀྱང་དེ་ལྟར་མ་ནོར་བར་རྟོགས་པར་བྱས་ནས་ཀྱང་། དེ་བཞིན་དུ་འཁོར་གཞན་རྣམས་
ལ་ཡང་སེམས་དཔའ་ཆེན་པོ་ཁྱོད་ཀྱིས་ཇི་ལྟར་རྟོགས་པ་ལྟར་དུ་ལུང་སྟོན་ཅིག་ཅེས་
གསུངས་སོ། །ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་དཀྱིལ་
འཁོར་བསྐྱེད་དུ་མེད་པར་རྟོགས་པར་བསྟན་པའི་ལེའུ་སྟེ་དྲུག་ཅུ་རྩ་གཉིས་པའི་
འགྲེལ་བའོ།། །།
དོན་ལྔ་པ་སེམས་ཉིད་རང་བྱུང་གི་ཡེ་ཤེས་དངོས་པོ་དང་མཚན་མར་མེད་པས་རྣམ་
རྟོག་གྲངས་ཀྱིས་བཏགས་པའི་དབང་བཞི་བསྐུར་དུ་མེད་པ་སྐྱེ་མེད་རིག་པའི་རྩལ་
དབང་ཆེན་པོར་བསྟན་པའི་ལེའུ་རེ་གསུམ་པ་ལ་གཉིས་ཏེ། བསྟན་པ་དང་། བཤད་
པའོ། །དང་པོ་ནི། དེ་ལྟར་སྙིང་པོ་བྱང་ཆུབ་སེམས་ཀྱི་དཀྱིལ་འཁོར་ལ་རྣམ་རྟོག་གི་
རྩོལ་བས་བསྐྱེད་དུ་མེད་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་
- 302 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པོས། སྐྱེ་མེད་རིག་པའི་རྩལ་དབང་ཡེ་ནས་ཐོབ་ཟིན་པ་ཡིན་པས། ད་མཚན་མ་
རྫས་ཀྱི་དལ་ལ་བརྟེན་ནས་དབང་བཞི་བསྐུར་དུ་མེད་པར་ཇི་ལྟར་རྟོགས་པ་ཡི་ཚུལ་
འདི་གསུངས་སོ། །གཉིས་པ་རྒྱས་པར་བཤད་པ་ལ་གསུམ་སྟེ། ཞེན་ཆགས་མཚན་
མའི་དབང་གིས་སེམས་ཉིད་རང་བཞིན་གྱིས་དག་པའི་དོན་མི་མཐོང་བར་བསྟན་པ།
ལྷུན་གྲུབ་རིག་པའི་དབང་གིས་རྒྱས་པར་བཤད་པ། སྤྲོས་པ་གྲངས་ཀྱི་དབང་ལ་མ་
བརྟེན་ཅིག་པར་དོན་བསྡུ་བའོ། །དང་པོ་ལ་གཉིས་ཏེ། གང་གིས་བསྟན་པ་མཚན་
མའི་དབང་། དེ་ལ་བརྟེན་པས་དངོས་གྲུབ་ཉམས་པའོ། །དང་པོ་ནི། ཀྱེ་སེམས་དཔའ་
རྡོ་རྗེ། ཀུན་བྱེད་བྱང་ཆུབ་སེམས་ཀྱི་རང་བཞིན་ལ་དབང་བཞི་བསྐུར་དུ་མེད་པའི་
དོན་འདི་ངེས་པར་རྟོགས་པར་གྱིས་ཤིག དེ་ལ་སྙིང་པོ་རང་བྱུང་གི་ཡེ་ཤེས་ང་ནི་རྒྱལ་
བ་སྐུ་གསུམ་གྱི་སྟོན་པ་ཆོས་སྐུ་ཀུན་བྱེད་རྒྱལ་པོ་སྟེ། ང་ཡི་ཐུགས་རྗེ་ལས་བྱུང་བའི་
སྟོན་པ་སྐུ་གསུམ་གྱིས། རྫས་དང་དཀྱིལ་འཁོར་སོགས་ལ་བརྟེན་ནས་དབང་ལ་སྔར་
མེད་གསར་དུ་བསྐུར་བའི་ཐབས་ཡོད་པར་སྟོན་པའི་ལུང་ཕོག་པ་དེ་བསྐུར་ཐོབ་མེད་
པའི་དོན་དང་བྲལ་བ་ཡིན་པའི་ཚུལ་ནི་འདི་ལྟར་རོ་ཞེས་སོ། །
གཉིས་པ་ནི། བསྟན་མ་ཐག་པ་དེ་ལྟ་བུའི་སྔོན་མེད་གསར་ཐོབ་ཀྱི་རང་བཞིན་ཅན་
གྱི་དབང་དེ་ནི་ཆོས་ཉིད་ཇི་བཞིན་པའི་དོན་རྟོགས་པ་མིན་པར་མཚན་མའི་རྟོགས་པ་
ངན་པའི་ལམ་ལ་ཞེན་ཅིང་ཆགས་པ་ཡིན་པས། ཀུན་བྱེད་བྱང་ཆུབ་ཀྱི་སེམས་ང་ཡི་
རང་བཞིན་བསྐུར་ཐོབ་དང་བྲལ་བའི་དོན་མི་མཐོང་བར་གཞན་དུ་བསྐལ་བར་འགྱུར་
བ་ཡིན་པའི་ཕྱིར་ན་མཆོག་གི་དངོས་གྲུབ་ཀུན་བྱེད་བྱང་ཆུབ་སེམས་ཀྱི་གནས་ལུགས་
ཇི་བཞིན་པ་མི་རྟོགས་པར་དེ་ལས་ཉམས་པར་འགྱུར་རོ་ཞེས་སོ། །གཉིས་པ་རིག་
པའི་དབང་ཉིད་བཤད་པ་ལ་དྲུག་སྟེ། རིག་པའི་རང་བཞིན་གཉིས་སུ་མེད་པར་བསྟན་
པ༑ དབང་གཉིས་ཀྱི་རིམ་པ་བསྟན་པ། དོན་གྱི་དབང་ལ་བསྐུར་ཐོབ་མེད་པར་བསྟན་
པ༑ བསྐུར་ཐོབ་མེད་པའི་དོན་རྟོགས་ནས་མཚན་མའི་དབང་ལ་བརྟེན་མི་དགོས་
- 303-



ལེའུ་རེ་གསུམ་པ།
པར་བསྟན་པ། མཚན་མའི་དབང་ནི་སྒྲུབ་པའི་རང་བཞིན་དུ་བསྟན་པ། སྐྱེ་མེད་རིག་
པའི་རྩལ་དབང་ལུང་བསྟན་པའི་ཚུལ་གྱིས་ཕྱི་རབས་མཚན་མའི་དབང་ལ་མ་བརྟེན་
ཅིག་པར་གདམས་པའོ། །དང་པོ་ནི། ཀྱེ་སེམས་དཔའ་རྡོ་རྗེ། ཆོས་ཐམས་ཅད་ཀྱི་
གནས་ལུགས་སེམས་ཉིད་རང་བྱུང་གི་ཡེ་ཤེས་ཀུན་ཁྱབ་འཕོ་འགྱུར་དང་བྲལ་བའི་
རང་བཞིན་གདོད་ནས་ལྷུན་གྱིས་གྲུབ་པ་ང་ནི་འཁོར་འདས་ཡོངས་ཀྱི་སྤྱི་དཔལ་ཆེན་
པོ་སྟོན་པ་ཀུན་བྱེད་རྒྱལ་པོ་སྟེ། དེ་ལྟ་བུའི་གནས་ལུགས་འཕོ་འགྱུར་དང་བྲལ་བ་ང་
ཡི་རང་བཞིན་ཀུན་བྱེད་བྱང་ཆུབ་ཀྱི་སེམས་ཀྱིས་སྲིད་ཞི་ཀུན་ལ་ཡེ་ནས་གཉིས་མེད་
མཉམ་པ་ཉིད་དུ་ཁྱབ་པར་རྟོགས་པ་ཡིན་པས་དཔེར་ན་ནམ་མཁས་སྣོད་བཅུད་ཐམས་
ཅད་ལ་ཡེ་ནས་ཁྱབ་ཅིང་འདུ་འབྲལ་མེད་པར་གནས་པའི་ཕྱིར། དེ་ལ་སྔར་མ་ཐོབ་
པ་དང་ཕྱིས་ཐོབ་པར་བྱ་བ་ཅི་ཡང་མེད་པ་ལྟར་དུ་ཀུན་བྱེད་བྱང་ཆུབ་ཀྱི་སེམས་ང་ལ་
ཡང་སྔར་མ་ཐོབ་པ་དང་ཕྱིས་ཐོབ་པའི་དུས་ལྟ་བུ་གཉིས་སུ་གྲུབ་པའི་དོན་ནི་ཅི་ཡང་
མེད་པའི་ཕྱིར་ན། དབང་བསྐུར་བས་ཐོབ་པ་དང་མི་བསྐུར་བས་མ་ཐོབ་པའི་དོན་
གཉིས་དང་བྲལ་བར་རྟོགས་སོ་ཞེས་པའོ། ། ་
གཉིས་པ་ནི། དེ་ལྟར་ཆོས་ཉིད་བྱང་ཆུབ་སེམས་ཀྱི་གཤིས་ལུགས་ཇི་བཞིན་རྟོགས་
པའི་ངོས་ན་དབང་ལ་བསྐུར་བ་དང་མི་བསྐུར་བའི་ཁྱད་པར་གཉིས་དང་བྲལ་བ་དེ་
ལྟ་ནའང་། གདུལ་བྱ་དབང་པོ་རྟུལ་པོའི་གང་ཟག་མཚན་མ་གྲངས་ཀྱི་དབང་ལ་
དགའ་བ་རྣམས་ལ་བུམ་གསང་ལ་སོགས་པ་དབང་གི་གྲངས་དང་རྫས་དང་དཀྱིལ་
འཁོར་སོགས་ལ་བརྟེན་ནས་ཇི་ལྟར་བསྐུར་བའི་ཐབས་ཀྱི་རིམ་པ་རྣམས་བསྟན་པ་
ཡིན་མོད་དེ་ནི་ཐུན་མོང་བ་ཕྱིའི་དབང་ཙམ་ལས་མ་བཅོས་རིག་པ་རྩལ་གྱི་དབང་ནི་
མ་ཡིན་ལ། དེས་ན་ཆོས་ཐམས་ཅད་ཀྱི་གནས་ལུགས་སེམས་ཉིད་མ་བཅོས་པའི་
དོན་ལ་ཇི་བཞིན་དུ་གནས་པར་ནུས་པའི་གང་ཟག་དབང་རབ་རྣམས་ལ་མཚན་མ་
གྲངས་ཀྱི་དབང་གང་ཡང་མ་བསྐུར་བར། སྐྱེ་ཤི་འཕོ་འགྱུར་དང་བྲལ་བའི་སེམས་
-304 -
ན



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཉིད་རང་བྱུང་གི་ཡེ་ཤེས་ཡེ་ནས་རང་ཆས་ལྷུན་གྲུབ་ཏུ་གནས་པ་འདི་ཉིད་རྟོགས་པས་
དབང་བཞི་བསྐུར་བའི་རྩོལ་བ་ལ་མི་ལྟོས་པར་ཡེ་ནས་རང་བཞིན་དུ་གནས་པའི་
རིམ་པ་འདི་ཉིད་བསྟན་པ་ཡིན་ཏེ། ཀློང་ཆེན་ལས། དུས་གསུམ་འཕོ་འགྱུར་མེད་པ་
དེ༑ ༑ཡེ་ནས་ཀུན་ཏུ་བཟང་པོའི་ཀློང་། །ཡེ་ནས་སྐྱེ་ཤི་མེད་པ་དེ། །རྡོ་རྗེ་སེམས་
དཔའ་ཉིད་ཀྱི་ངང་། །རིག་པ་རང་དབང་བསྒྱུར་བ་ལ། །དོན་གྱི་དབང་ཞེས་བཏགས་
པ་ཡིན། །རང་ཞལ་རང་གིས་མཐོང་བ་ལ། །སངས་རྒྱས་ཞེས་སུ་བཏགས་པར་
བཤད། །ཅེས་དང་། ཐེག་པའི་སྤྱི་ཕུད་ཆེན་པོ་ཀློང་ཆེན་རབ་འབྱམས་རྒྱལ་པོའི་རྒྱུད་
ལས། དང་པོ་དབང་གི་ངོ་བོ་ནི། །རང་བྱུང་རོལ་པ་ཆེན་པོ་དབྱིངས་རུམས་སུ། །
འཁོར་འདས་ཆོས་རྣམས་ཐམས་ཅད་དབང་གི་དཀྱིལ། །རང་རིག་བདག་འཛིན་བྲལ་
བའི་གནས་ཉིད་དུ། །དབང་བཞི་བྱང་ཆུབ་སེམས་ཀྱི་ཆུ་རྒྱུན་འབབ། །སྲིད་པའི་རྩ་
བ་བདག་འཛིན་སངས་བའི་དབང་། །ཕྱི་ནང་ཀུན་བརྟགས་ཡེ་གྲོལ་ངོ་བོ་ཉིད། །ངེས་
ཚིག་ལས་ལྡན་བུ་ལ་དབང་བས་དབང་། །སྣང་སྲིད་སེམས་སུ་ཤེས་པ་དོན་གྱི་དབང་། །
སྲིད་བཅུད་ལྷ་རུ་གྲོལ་བ་སེམས་ཀྱི་དབང་། །ཐམས་ཅད་རང་འཛིན་སྤངས་པས་ཡང་
དག་དབང་། །གཉིས་མེད་ཟང་ཐལ་རྟོགས་པས་ཡེ་ཤེས་དབང་། །དེ་ཉིད་ངང་དུ་མི་
གཡོ་རང་གི་དབང་། །ཐམས་ཅད་ག་ནས་དག་པའི་ངོ་བོའི་དབང་། །ཡུལ་སེམས་ངོ་
བོ་རྒྱས་པ་རང་བཞིན་དབང་། །སྣོད་བཅུད་ཡོངས་སུ་གྲོལ་བ་ཐུགས་རྗེའི་དབང་། །གཞི་
སྣང་རང་སར་དག་པ་སྐུ་གསུམ་དབང་། །ཅིར་སྣང་རིག་པར་ཤར་བས་དབང་ཡིན་ནོ། །
ཞེས་གསུངས་པ་ལྟར་རོ། །
གསུམ་པ་ནི། ཀྱེ་སྙིང་པོ་བྱང་ཆུབ་ཀྱི་སེམས་ཀུན་བྱེད་རྒྱལ་པོའི་རང་བཞིན་འདི་ནི་
སྲིད་ཞི་ཀུན་ཁྱབ་ཆེན་པོའི་ཡེ་ཤེས་ཡིན་པས་ཁམས་གསུམ་གྱི་འགྲོ་བ་ཀུན་ལ་ཡེ་ནས་
བསྐུར་ཐོབ་མེད་པར་རང་ཆས་ལྷུན་གྲུབ་ཉིད་དུ་གནས་པའི་ཕྱིར། དེ་ལྟར་གཞི་གནས་
ལྷུན་གྲུབ་ཆེན་པོའི་དོན་ལ་འཇུག་ཅིང་རྟོགས་པའི་རྣལ་འབྱོར་བ་རྣམས་ལ། མ་བསྐུར་
- 305 -



ལེའུ་རེ་གསུམ་པ།
རང་བཞིན་གྱིས་གནས་པའི་དོན་རྟོགས་པ་ཡིན་པས་དབང་ལ་བསྐུར་ཐོབ་མེད་པར་
ལུང་སྟོན་པར་མཛོད་ཅིག་ཅེས་པ་སྟེ། སྔ་མ་ལས། དབང་ཞེས་བྱ་བའི་དངོས་གཞི་ནི། །
གཞན་ལ་ཡོད་པ་མ་ཡིན་ཏེ། །རིག་པའི་ཡེ་ཤེས་རང་ལ་གནས། །ཉོན་མོངས་དབང་
དུ་མི་འགྱུར་ཏེ། །བདག་ལ་ཡོད་པས་དབང་ཞེས་བྱ། །གཞན་མི་དབང་བས་དབང་
ཞེས་བྱ། །རང་ཉིད་དབང་བའི་ཕྱིར་ན་དབང་། །ཞེས་པ་ལྟར་རོ། །བཞི་པ་ནི། སྐྱེ་
སྟོན་པའི་སྟོན་པ་ཀུན་བྱེད་རྒྱལ་པོ་ངས་སྐྱེ་མེད་བྱང་ཆུབ་སེམས་ཀྱི་དབང་ལ་བསྐུར་
བས་ཐོབ་ཏུ་མེད་པར་མི་བསྐུར་བཞིན་དུ་ཡེ་ནས་ལྷུན་གྱིས་རྫོགས་པའི་རང་བཞིན་
དུ་རྟོགས་ནས་འདི་ལྟར་ལུང་བསྟན་པ་ཡིན་པས་ན། རྗེས་འཇུག་གདུལ་བྱ་རྣམས་
ཀྱིས་དེ་ལྟར་ལུང་བསྟན་པ་བཞིན་དུ་གདོད་ནས་སྐྱེ་བ་མེད་ཅིང་རང་བཞིན་གྱིས་རྣམ་
པར་དག་པའི་རིག་པ་བྱང་ཆུབ་སེམས་ཀྱི་རང་བཞིན་མ་ནོར་བར་རྟོགས་ཏེ་རང་དབང་
ཐོབ་པར་གྱུར་ནས། དེ་ལས་གཞན་པའི་དབང་ཞིག་ཐོབ་ཏུ་མེད་པའི་ཕྱིར་ན་འདིར་
རང་བཞིན་བཅུ་ཡི་ནང་ཚན་དུ་བསྟན་པའི་དབང་ལ་རེ་དོགས་ཀྱིས་རྩོལ་བར་མི་
འགྱུར་ཞིང་། སྔགས་དང་ཕྱག་རྒྱའི་ཐབས་ལ་བརྟེན་ནས་དབང་བསྐུར་བ་ལ་རེ་བ་
མི་འཇོག་ལ། བུམ་པ་ལ་སོགས་པའི་རྫས་དང་ལྷ་སྐུ་ལ་སོགས་པའི་རྣམ་པར་ཞེན་
པའི་རྣམ་རྟོགས་མཚན་མའི་དབང་ལ་སེམས་མི་འཆགས་ཤིང་། རང་རྒྱུད་ཡེ་ནས་
ཆོས་ཉིད་དོན་གྱི་ལྷ་རུ་དག་ཅིང་གནས་པ་ཡིན་པས། དེ་ལས་གཞན་པའི་རྣམ་རྟོགས་
མཚན་མའི་སྤྱོད་ཡུལ་དུ་གྱུར་པའི་ལྷ་མི་བསྒོམ་པས། གཟའ་དང་རྒྱུ་སྐར་དང་དུས་
ཚིག་བཟང་པོའི་རིམ་པས་ལྷ་སྒྲུབ་པ་ལ་འཇུག་པ་སོགས་ཀྱང་མེད་དོ་ཞེས་སོ། །
ལྔ་པ་ནི་ཀྱེ་འདི་ལྟར་མ་བཅོས་རིག་པ་རྩལ་གྱི་དབང་ལ་བསྐུར་ཐོབ་མེད་པར་འགྲོ་
བ་ཀུན་ལ་ཡེ་ནས་བྱར་མེད་ལྷུན་གྲུབ་ཀྱི་ཚུལ་དུ་རྫོགས་པ་འདི་ཉིད། སྟོན་པའི་སྟོན་
པ་ཀུན་བྱེད་རྒྱལ་པོ་ང་ཡིས་སམ་ཐེག་པའི་ཡང་རྩེ་བྱར་མེད་ཨ་ཏིའི་དགོངས་པ་མ་
ནོར་བར་སྟོན་པས་སྟོན་པའི་རྒྱལ་པོ་ང་ཡིས་ཇི་ལྟར་རྟོགས་པ་ལྟར་དུ། རྒྱལ་བ་སྐུ་
，
.
་…. .:
：
，
-
，
་
，
，
-306-
，
，
་ཐར་.，，
སཾ



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གསུམ་གྱི་སྟོན་པ་གསུམ་གྱིས་བསྟན་པའི་ལམ་ལ་གནས་པ་རྣམས་ཀྱིས་དེ་ལྟར་མ་
རྟོགས་པར་རྣམ་རྟོག་མཚན་མའི་ཡུལ་ལ་ཞེན་ཅིང་ལྟ་སྒོམ་དམ་ཚིག་དབང་དང་དཀྱིལ་
འཁོར་སོགས་ལ་རེ་དོགས་ཀྱིས་རྩོལ་བར་བྱེད་པས། ཀུན་བྱེད་རྒྱལ་པོའི་མ་བཙལ་
ལྷུན་གྱིས་གྲུབ་པའི་རང་བཞིན་བཅུ་ཡི་དོན་ལ་བསྒྲིབ་ཅིང་རྟོགས་པར་མི་ནུས་པའི་
ཕྱིར་ན། སྟོན་པ་ཀུན་བྱེད་ང་ཡི་རང་བཞིན་ཡེ་ནས་བྱ་རྩོལ་ལས་འདས་པའི་ཆོས་ཉིད་
བྱང་ཆུབ་སེམས་ཀྱི་གནས་ལུགས་ཇི་བཞིན་པ་ནི་རྟོགས་པ་མེད་པར་གསུངས་སོ། །
དྲུག་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ངས། འཁོར་གྱི་དང་པོ་རྒྱལ་བ་
སྐུ་གསུམ་གྱི་སྟོན་པ་རྣམས་ཀྱི་ལུང་ལས་ཁྱད་པར་དུ་འཕགས་པ་སྙིང་པོ་བྱང་ཆུབ་
སེམས་ཀྱི་རང་བཞིན་བཅོས་བསྒྱུར་སྤང་བླང་ལ་སོགས་པའི་རྩོལ་སྒྲུབ་ཐམས་ཅད་
དང་བྲལ་བས་མ་བཅོས་ཇི་བཞིན་པའི་དོན་སྟོན་པར་བྱེད་པའི་ཨ་ཏི་རྫོགས་པ་ཆེན་
པོའི་ངེས་པ་དོན་གྱི་ལུང་ཕོག་པ་ནི། སེམས་ཉིད་རང་བྱུང་གི་ཡེ་ཤེས་འདི་ཉིད་སངས་
རྒྱས་ཐམས་ཅད་ཀྱི་སྐུ་མཐར་ཐུག་པ་ཆོས་ཉིད་དོན་དམ་པའི་ལྷ་ཡིན་པའི་ཕྱིར་མཚན་
མའི་རྟོག་པས་བཟུང་བ་ཐམས་ཅད་འཇིག་རྟེན་འཁྲུལ་པའི་བློ་ངོར་སྣང་བ་ཙམ་ལས་
མེད་པས། དེ་ལྟ་བུའི་མཚན་རྟོག་གི་སྤྱོད་ཡུལ་དུ་གྱུར་པའི་ལྷ་གཞན་ལ་རྟེན་མི་འཆའ་
ལ༑ རིག་པ་རང་ངོ་ཤེས་པ་དེ་ཉིད་ཟག་མེད་རང་བྱུང་གི་དགེ་བའམ་ཚོགས་གཉིས་
རྒྱ་མཚོ་ལྟ་བུའི་བདག་ཉིད་ཡིན་པས། དེ་ལས་གཞན་དུ་ཚོགས་གཉིས་བསགས་པ་
ལ་མི་བརྟེན་པའམ་བརྟེན་མི་དགོས་པ་དང༌། ལྷག་པ་གཟུགས་བརྙན་གྱི་དཀྱིལ་འཁོར་
སོགས་ལ་བརྟེན་ནས་དབང་བསྐུར་བ་ལ་རག་མ་ལུས་པར། །
སྐྱེ་མེད་བྱང་ཆུབ་སེམས་ལ་བསྐུར་ཐོབ་མེད་པའི་དོན་ངོ་སྤྲད་དེ་རིག་པའི་རྩལ་དབང་
ཐོབ་པ་ལ་དབང་བཞིའི་ཡོན་ཏན་མ་ལུས་པ་ཀུན་ཡོངས་སུ་རྫོགས་པས། དེ་ལས་
གཞན་དུ་རེ་དོགས་རྩོལ་སྒྲུབ་ཀྱིས་མ་བཙལ་བར་མ་བཅོས་མཉམ་པའི་ངང་དུ་བདེ་
བར་བཞག་པས་འཁོར་འདས་ཀྱི་ཆོས་ཐམས་ཅད་ལ་སེམས་ཉིད་རང་རིག་པའི་ཡེ་
- 307 -



ལེའུ་རེ་གསུམ་པ།
ཤེས་ཀྱིས་རང་དབང་ཅིག་ཆར་དུ་བསྒྱུར་བས་དོན་ཀུན་ལྷུན་གྱིས་རྫོགས་པ་ཡིན་པར་
གསུངས་སྟེ། ནམ་མཁའི་མཐའ་དང་མཉམ་པ་ལསཾ། རྒྱལ་ཐབས་སྤྱི་བླུགས་དབང་
གི་མཆོག །མ་བསྐུར་རང་རྫོགས་ཀུན་ལ་གསལ། །དུས་གཅིག་ཡེ་ཤེས་རིག་པ་
འཆར། །དུས་ཚད་བླ་མའི་ངག་ལས་བརྟགས། །ཞེས་པ་ལྟར་རོ། །གསུམ་པ་དོན་
བསྡུ་བ་ལ་གཉིས་ཏེ། ཐམས་ཅད་སྐྱེ་མེད་རང་བྱུང་གི་དབང་དུ་ཡེ་ནས་བསྐུར་ཟིན་
པས་ད་གཟོད་མཚན་མའི་དབང་ཞུ་མི་དགོས་པར་གདམས་པ། སེམས་ཉིད་བསྐུར་
ཐོབ་མེད་པའི་དབང་ལ་བརྟེན་ལ་མཚན་འཛིན་ཞེན་པའི་དབང་མ་བླང་ཅིག་པར་
གདམས་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཆོས་ཐམས་ཅད་ཀྱི་འབྱུང་གནས་ཆོས་ཉིད་རང་
བྱུང་གི་ཡེ་ཤེས་ང་ནི་སྟོན་པ་ཀུན་བྱེད་རྒྱལ་པོ་སྟེ། རྒྱལ་བ་སྐུ་གསུམ་གྱི་སྟོན་པ་གསུམ་
ཡང་ང་ཡིས་ཏེ་ང་ཡི་རང་བཞིན་གསུམ་ལས་སྣང་ཞིང་བཀོད་པ་ཡིན་ལ། དེས་གདུལ་
བྱའི་བློ་རིམ་དང་འཚམས་པར་གསུངས་པའི་བསྟན་བཅོས་ཐེག་པའི་རིམ་པ་རྣམས་
ཀྱང་ང་ཡི་བཀོད་པ་ཡིན་པ་ལས་གཞན་དུ་མེད་པའི་ཕྱིར་ན་སྐུ་གསུམ་གྱི་སྟོན་པ་དེ་
རྣམས་ཀྱིས་བསྟན་པའི་ལམ་གྱིས་དབང་བསྐུར་བ་ལ་སོགས་པས་ཀུན་བྱེད་རང་ཉིད་
ཀྱིས་རང་ལ་ཀུན་ཏུ་བཟང་པོའི་རྒྱལ་ཐབས་ལ་དགོད་པ་ཡི་བྱ་བ་གང་ཡང་བྱེད་མི་
དགོས་པར་གདོད་ནས་སྐྱེ་མེད་རང་བྱུང་གི་དགོངས་པ་རྒྱལ་བ་ཀུན་ཏུ་བཟང་པོའི་
རྒྱལ་ཐབས་ལ་མངའ་དབང་འབྱོར་ཟིན་པ་ཡིན་པའི་ཕྱིར་རོ། །
གཉིས་པ་ནི། ཀྱེ་དེ་ལྟར་ཀུན་བྱེད་བྱང་ཆུབ་སེམས་ཀྱི་རང་བཞིན་གདོད་ནས་སྐྱེ་བ་
མེད་པ་རང་བྱུང་འདུས་མ་བྱས་པའི་ཡེ་ཤེས་ཡིན་པས་ད་གཟོད་དབང་བསྐུར་བ་ལ་
སོགས་པས་བཅོས་བསྒྱུར་གང་ཡང་བྱེད་མི་དགོས་པར་མ་བཅོས་དེ་བཞིན་ཉིད་ཀྱི་
ངོ་བོ་གང་ཡིན་པ་དེ་ཇི་ལྟ་བ་བཞིན་དུ་རྟོགས་པས་ཇི་ལྟར་སྣང་བའི་ཕྱི་ནང་སྣོད་བཅུད་
ཀྱི་ཆོས་ཐམས་ཅད་སེམས་ཉིད་རང་བྱུང་གི་ཡེ་ཤེས་དེའི་རྩལ་དུ་ཤར་ཞིང་ངོ་བོ་དབྱེར་
-308-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མེད་པ་ཡིན་པའི་ཕྱིར། ཆོས་ཐམས་ཅད་ཀུན་གྱི་རང་བཞིན་ཡང་ཀུན་བྱེད་བྱང་ཆུབ་
སེམས་ཀྱི་རང་བཞིན་དེ་དང་མཚུངས་པར་གདོད་ནས་སྐྱེ་བ་མེད་པ་རང་བྱུང་བཅོས་
བསྒྱུར་དང་བྲལ་བར་རྟོགས་ནུས་པ་ཡིན་པས། དེས་ན་ཀུན་བྱེད་ང་ཡི་རང་བཞིན་
ཡེ་ནས་བསྐུར་ཐོབ་མེད་པའི་དོན་འདི་རྟོགས་པར་གྱིས་ལ་རྣམ་རྟོག་མཚན་འཛིན་
ལ་ཞེན་པའི་དབང་ལ་མ་བརྟེན་ཅིག །ཅེས་གསུངས་སོ། །ལེའུའི་མཚན། བྱང་
ཆུབ་ཀྱི་སེམས་ཀུན་བྱེད་རྒྱལ་པོ་ལས་རང་བྱུང་རྟོགས་པའི་དབང་གི་ལེའུ་སྟེ་དྲུག་ཅུ་
རྩ་གསུམ་པའི་འགྲེལ་བའོ།། །། ་
དོན་གཉིས་པ་གྲུབ་པསལ་ལས་འདས་པའི་སེམས་ཉིད་བཟང་ངན་བླང་དོར་དུ་མ་
གྲུབ་པས་སྦྱངས་བགྲོད་བསྐྱེད་རྫོགས་ལ་སོགས་པའི་སྒོམ་པས་སྨིན་པ་གྲོལ་བར་བྱེད་
པའི་ལམ་འཁྲུལ་བར་བསྟན་པ་ལ་གསུམ་སྟེ། ལམ་གྱི་ངོ་བོ། རང་བཞིན། ཁྱད་པར་
རོ༑ ༑དང་པོ་ལམ་གྱི་ངོ་བོ་སེམས་ཉིད་རང་བྱུང་གི་ཡེ་ཤེས་དངོས་པོ་མཚན་མ་མེད་
པའི་རང་བཞིན་སྐུ་གསུམ་ལྷུན་གྲུབ་ཆེན་པོ་ཉིད་དུ་ད་ལྟ་ནས་གནས་པས། དེ་ཉིད་
ལས་གཞན་དུ་བགྲོད་དུ་མེད་པར་བསྟན་པའི་ལེའུ་རེ་བཞི་པ་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། དེ་ལྟར་ཀུན་བྱེད་བྱང་ཆུབ་སེམས་ཀྱི་རང་བཞིན་
བློའི་སྤྱོད་ཡུལ་ལས་འདས་ཤིང་འཁོར་འདས་ཀྱི་ཆོས་རྣམས་ཀྱི་དབང་ཕྱུག་དམ་པར་
གྱུར་ཟིན་པ་ལ་རྣམ་རྟོག་མཚན་མའི་དབང་བསྐུར་དུ་མེད་པར་བསྟན་པའི་རྗེས་དེ་
ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས། མ་བགྲོད་ཡེ་ནས་ཕྱིན་པའི་ཆོས་ཉིད་
བྱང་ཆུབ་སེམས་ཀྱི་ལམ་ལ་གོང་འོག་གི་རིམ་པས་བགྲོད་དུ་མེད་པར་སྟོན་པ་ཀུན་
བྱེད་རྒྱལ་པོ་ཉིད་ཀྱིས་ཇི་ལྟར་རྟོགས་པ་འདི་གསུངས་སོ། །
གཉིས་པ་ལ་གསུམ་སྟེ། ལམ་བགྲོད་དུ་ཡོད་པར་བསྟན་པ་སྐལ་ཆད་རྗེས་སུ་བཟུང་
བའི་ཐབས་སུ་བཤད་པ། བགྲོད་དུ་མེད་པའི་རང་བཞིན་བསྟན་པ། ཀུན་བྱེད་བྱང་
ཆུབ་སེམས་ཀྱི་ལམ་ལ་བགྲོད་མེད་གཅིག་ཏུ་དོན་བསྡུ་བའོ། །དང་པོ་ལ་གཉིས་ཏེ།
- 309 -



ལེའུ་རེ་བཞི་པ།
བགྲོད་དུ་ཡོད་པར་བསྟན་པ་དྲང་དོན་དུ་གསུངས་པ་དང་། ལམ་ལ་བགྲོད་པས་ཇི་ ་
ཙམ་བགྲོད་པ་དེ་སྲིད་སངས་རྒྱས་ཀྱི་འབྲས་བུ་མི་ཐོབ་པར་བསྟན་པའོ། །དང་པོ་ནི།
ཀྱེ་སེམས་དཔའ་རྡོ་རྗེ། སྟོན་པའི་སྟོན་པ་ཆོས་སྐུ་ཀུན་བྱེད་རྒྱལ་པོ་ང་ཡི་རང་བཞིན་
སེམས་ཉིད་རང་བྱུང་གི་ཡེ་ཤེས་མ་སྐྱེས་ཡེ་གྲོལ་ཆེན་པོ་ཆོས་སྐུ་ཐིག་ལེ་ཉག་གཅིག་
ཏུ་གནས་པ་དེ་ཉིད་ཀྱིས་འཁོར་འདས་ཀུན་ལ་གཉིས་མེད་མཉམ་པ་ཉིད་ཀྱི་ཚུལ་དུ་
ཡི་ནས་ཁྱབ་པ་ཡིན་པས། དེ་ལས་གཞན་དུ་ལམ་ལ་བགྲོད་དུ་མེད་པ་ཡིན་པ་ལ།
འོན་ཀྱང་སྐྱེ་མེད་མཉམ་པ་ཆེན་པོའི་དོན་དེ་གདུལ་བྱ་རྣམས་ལ་བསྟན་ཀྱང་ཇི་བཞིན་
དུ་རྟོགས་པ་ནི་དབང་པོ་ཡང་རབ་ཀྱི་གདུལ་བྱ་རྣམས་མ་གཏོགས། ཐམས་ཅད་ཀྱིས་
དོན་དེ་ཉིད་མངོན་སུམ་དུ་རྟོགས་པར་དཀའ་བའི་ཕྱིར་ན། ཀུན་བྱེད་ཉིད་ཀྱི་འཁོར་
གྱི་དང་པོ་སྟོན་པ་སྐུ་གསུམ་གྱིས་གདུལ་བྱ་རང་རང་ལ་ཐེག་པའི་རྣམ་གྲངས་གང་
ལ་དགའ་བའི་ཁམས་དབང་མོས་པ་དང་མཚན་པའི་ལམ་ལ་གཟུད་ཅིང་རིམ་གྱིས་
འདྲེན་པའི་ཕྱིར་དུ་ལམ་གྱི་ཁྱད་པར་འོག་ནས་གོང་དུ་བགྲོད་དུ་ཡོད་པར་བསྟན་པ་
དེ་ནི། ཀུན་བྱེད་བྱང་ཆུབ་སེམས་ཀྱི་ཆོས་ཉིད་ཡེ་ནས་བགྲོད་དུ་མེད་པའི་རང་བཞིན་
མངོན་དུ་རྟོགས་པའི་སྐལ་བ་དང་མི་ལྡན་པའི་བློ་ཆུང་དམན་པའི་རིགས་ཅན་རྣམས།
བརྒྱུད་ནས་སེམས་ཉིད་རང་བྱུང་གི་ཡེ་ཤེས་ཡེ་གྲོལ་བསལ་བཞག་དང་བྲལ་བའི་དོན་
ཇི་བཞིན་དུ་རྟོགས་པའི་ས་ལ་འདྲེན་པའི་ཕྱིར་དུ་དྲང་བའི་ལུང་ཙམ་དུ་བསྟན་པ་ཡིན་
པར་ཀུན་བྱེད་ང་ཡིས་རྟོགས་པ་ཡིན་ནོ་ཞེས་སོ། །
གཉིས་པ་ནི། ཀྱེ་གོང་དུ་བསྟན་པ་དེ་ལྟ་བུའི་སྐུ་གསུམ་གྱི་སྟོན་པ་རྣམས་ཀྱིས་བསྟན་
པའི་ཐེག་པ་འོག་མ་བ་རྣམས་ཀྱིས་སྤང་བླང་རྩོལ་སྒྲུབ་ལ་བརྟེན་ནས་ལམ་ལྔའི་རིམ་
པ་གང་ཞིག་གསུང་རབ་ལ་དང་པོར་ཐོས་བསམ་གྱི་སྒོ་ནས་འཇུག་པ་ཚོགས་ཀྱི་ལམ་
དང་ཆོས་ཉིད་ཀྱི་བདེན་པ་ལ་མངོན་དུ་སྦྱོར་བའི་ལམ་གང་ཞིག་སྒོམ་བྱུང་གཙོ་བོར་
གྱུར་པ་སྦྱོར་བའི་ལམ་དང་། བདེན་པ་མངོན་གསུམ་དུ་མཐོང་བའི་འཕགས་ལམ་
- 310-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་པོར་ཐོབ་པ་མཐོང་བའི་ལམ་དང་། མཐོང་ཟིན་གོམས་པར་བྱེད་པ་བསྒོམ་པའི་
ལམ་དང་། གོམས་པ་མཐར་ཕྱིན་པ་མི་སློབ་པའི་ལམ་རྣམས་རིམ་པར་བགྲོད་པ་ལ།
ཕར་ཕྱིན་ཐེག་པས་བསྐལ་བ་ཆེན་པོ་བརྒྱ་ཕྲག་དུ་མ་སྟེ་བསྐལ་པ་གྲངས་མེད་གསུམ་
དང༌། ཕྱི་རྒྱུད་སྡེ་གསུམ་གྱི་ཐེག་པ་བ་ལ་ལས་མི་ཚེ་གསུམ་དང་ལ་ལས་མི་ཚེ་བདུན་
ན་འབྲས་བུ་ཐོབ་པར་གསུངས་པ་ལ་སོགས་པ། རྒྱུ་འབྲས་ཀྱི་ཐེག་པ་སོ་སོའི་སྐབས་
ནས་བཤད་པའི་དུས་དེ་དང་དེར་རང་ལམ་གྱི་འབྲས་བུ་མངོན་དུ་འགྲུབ་པར་རྟོགས་
ཀྱང་། དེ་འདྲའི་ལཾམ་དེ་ཡིས་རེ་དོགས་འབད་རྩོལ་གྱི་སྒོ་ནས་ཇི་ཙམ་བགྲོད་པར་བྱ་
བ་དེ་ཙམ་དུ་ཀུན་བྱེད་ང་ཡི་ལམ་རྒྱུ་འབྲས་རྩོལ་སྒྲུབ་ལས་འདས་ཤིང་བགྲོད་དུ་མེད་
པའི་དོན་འདི་རྟོགས་པར་མི་འགྱུར་བར་མ་ཟད་སླར་ཡང་བསྒྲིབ་པར་འགྱུར་བ་ཡིན་
ནོ་ཞེས་པ་སྟེ། དོན་གསལ་ལས་བགྲོད་དུ་མེད་པའི་ཆོས་ཉིད་བྱང་ཆུབ་སེམས། རྩོལ་
བས་འགྲོ་བས་ཡེ་ཤེས་མཐའ་ལ་རིང་། །འཇུག་ཏུ་མེད་དོ་རང་རིག་ཡེ་ཤེས་ལམ། །
འཇུག་པའི་རྩོལ་བས་སྡུག་བསྔལ་མཐའ་རུ་ལྷུང་། །ཞེས་པ་ལྟར་རོ། །གཉིས་པ་བགྲོད་
དུ་མེད་པའི་རང་བཞིན་བསྟན་པ་ལ་བདུན་སྟེ། ངོ་བོ་སྤྲོས་པ་ལས་འདས་པས་ལམ་
ལ་བགྲོད་དུ་མེད་པ། མཚན་མའི་ཡུལ་ལས་འདས་པས་ལམ་ལ་བགྲོད་དུ་མེད་པ།
དབྱིངས་གཅིག་ཐིག་ལེ་ཆེན་པོའི་ལམ་ལ་བགྲོད་དུ་མེད་པ། མ་བགྲོད་བཞག་པས་
ཕྱིན་པའི་རང་བཞིན། ནམ་མཁའ་ལྟ་བུའི་དཔེས་ལམ་ལ་བགྲོད་པ་ངལ་བ་དོན་མེད་
དུ་བསྟན་པ། དེ་ཉིད་གཞན་ལ་ལུང་སྟོན་ཅིག་པར་གདམས་པ། ལུང་བསྟན་པ་བཞིན་
རྟོགས་པའི་ཕན་ཡོན་ནོ། །
དང་པོ་ནི། ཀྱེ་སྟོན་པ་ཀུན་བྱེད་རྒྱལ་པོ་ང་ཡི་རང་བཞིན་ཆོས་ཉིད་བགྲོད་དུ་མེད་པའི་
ལམ་བཤད་པ་ནི་ཇི་ལྟར་ཡིན་ཞེ་ན། ང་ཉིད་ཀྱི་ངོ་བོ་སེམས་ཉིད་རང་བྱུང་གི་ཡེ་ཤེས་
གདོད་ནས་སྐྱེ་བ་མེད་པའི་རང་བཞིན་ཡུལ་མེད་ཟང་ཐལ་ཆེན་པོ་སྤྲོས་པའི་མཚན་
མ་ཀུན་དང་བྲལ་བ་ཡིན་པས། དེའི་ལམ་ལ་འཇུག་པ་དང་མི་འཇུག་པ་ཞེས་ཚིག་
-311 -



ལེའུ་རེ་བཞི་པ།
གི་ལམ་ལས་ཀྱང་ཤིན་ཏུ་འདུས་པ་དེ་ཡི་ཕྱིར་ན་ལམ་ལ་བགྲོད་དུ་མེད་པར་གདོད་
ནས་ཡེ་སངས་རྒྱས་པ་ལ་ད་ལྟ་ཉིད་དུ་གནས་པ་ཡིན་པར་རྟོགས་སོ་ཞེས་གསུངས་ཏེ།
ནམ་མཁའི་མཐའ་དང་མཉམ་པ་ལས། གང་ལྟར་སྣང་བ་དེ་བཞིན་ཉིད། །ཇི་ལྟར་
བལྟས་པ་ཆོས་ཀྱི་དབྱིངས། །ཇི་ལྟར་རང་གསལ་རང་ལ་ཕྱིན། །བགྲོད་དུ་མེད་པའི་
སངས་རྒྱས་པ། །བཙལ་མེད་རང་གསལ་ལམ་གྱི་ཕུགས། །ཞེས་གསུངས་སོ། །
གཉིས་པ་ནི། དེ་ལྟར་ཆོས་དབྱིངས་བྱང་ཆུབ་སེམས་ཀྱི་ངོ་བོ་ལ་ལམ་གོང་འོག་གི་
རིམ་པས་བགྲོད་དུ་མེད་པ་ཡིན་ཀྱང་། གདུལ་བྱ་ལམ་ལ་གནས་པ་རྣམས་ཀྱི་བློ་ངོར་
ལམ་ལྔ་རིམ་པར་བགྲོད་པའི་སྣང་བ་བསླུ་མེད་དུ་ཡོད་ཕྱིར་ལམ་ལ་ཅིའི་ཕྱིར་མི་བགྲོད་
སྙམ་ན། དེ་ལྟར་གདུལ་བྱ་རྣམས་ཀྱི་ངོར་ཚོགས་ལམ་ལ་སོགས་པ་ལམ་ལྔར་རིམ་
གྱིས་བགྲོད་པར་སྣང་བ་ནི་རྣམ་རྟོག་མཚན་མའི་བློ་ཡིས་རྣམ་པ་གྲངས་སུ་བགྲངས་
པ་ཙམ་ཡིན་ཏེ། དེ་ཉིད་ལས། ཕྱིན་མེད་ལམ་ལ་བགྲོད་དུ་མེད། །ས་བཅུ་ལམ་ལྔ་
རྣམ་རྟོག་ཡིན། །ཞེས་གསུངས་པ་ལྟ་བུ་ཡིན་པ་དེས་ན་ཀུན་བྱེད་བྱང་ཆུབ་ཀྱི་སེམས་
ང་ཉིད་ནི་དེ་ལྟ་བུའི་རྣམ་རྟོག་མཚན་མའི་ཡུལ་ལས་ཡེ་ནས་འདས་པའི་བློ་འདས་སྨྲ་
བསམ་བརྗོད་བྲལ་གྱི་རང་བཞིན་ཡིན་པའི་ཕྱིར་ན་རྣམ་རྟོག་མཚན་མའི་ལམ་གྱིས་
བགྲོད་ཅིང་ཕྱིན་དུ་མེད་པར་རྟོགས་པ་ཡིན་ལ། འོན་ཀྱང་གདུལ་བྱ་རྣམས་ཀྱི་ངོར་
བྱང་ཆུབ་ཀྱི་སེམས་གཅིག་པོ་དེ་ལ་རྒྱུ་འབྲས་ཀྱི་ཐེག་པ་རྣམས་ནས་གསུངས་པའི་
ལམ་ལྔ་པོ་དེ་མ་བགྲོད་པར་ཡེ་ནས་རྫོགས་པའི་ཚུལ་དེ་སྒྲ་མཐུན་དོན་འཕགས་ཀྱི་
ཚིག་གིས་མཚོན་ཏེ་མ་བསྟན་ན་རྟོགས་པར་མི་འགྱུར་བས། མཚོན་པའི་ཚིག་ཏུ་ལམ་
ལྔའི་དབྱེ་བ་བསྟན་པར་ཡང་གསུངས་ཏེ། དོན་གསལ་ལས། འོན་ཀྱང་མ་བཤད་གོ་
བར་མི་འགྱུར་བས། །བགྲོད་མེད་ལམ་གཅིག་རྟོགས་པའི་ཐབས། །སྒྲ་མཐུན་དོན་
འཕགས་ལམ་ལྔ་བཤད། །བླ་མར་བསྙེན་བཀུར་ཡོངས་རྫོགས་ནས། །དམ་པའི་དྲུང་
ན་གནས་པ་ནི། །ཚོགས་ཀྱིས་ལམ་ཞེས་དེ་ལ་བྱ། །བླ་མའི་དམ་པའི་དོན་བྱེད་དེ། །
-312 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གདམས་ངག་གཉིས་ཀྱི་དོན་ལ་སྦྱོར། །སྦྱོར་བའི་ལམ་དུ་ང་ཡིས་བཤད། །ངོ་སྤྲོད་
རྣམ་པ་བཞིའི་སྒོ་ནས། །ཚེ་འདིར་ངེས་པའི་བདེན་པ་མཐོང་། །མཐོང་བའི་ལམ་དུ་
ང་ཡིས་བཤད། །བསྒོམ་དུ་མེད་པའི་བསྒོམ་པ་དང་། །བསྒོམ་དུ་ཡོད་པའི་མེད་པ་
གཉིས། །འདུ་འབྲལ་མེད་པར་གནས་པ་ནི། །བསྒོམ་པའི་ལམ་དུ་ང་ཡི་བཤད། །
སངས་རྒྱས་དགོངས་པ་གདེངས་ཆེན་བཞི། །མི་གནས་ཚུལ་གྱིས་མཐར་ཕྱིན་པས། །
མཐར་ཕྱིན་ལམ་དུ་ང་ཡིས་བཤད། །ཅེས་གསུངས་སོ། །འདིར་གདམས་ངག་གཉིས་
ནི་གཞི་ལྷུན་གྲུབ་ཀྱི་དོན་ལ་གདམས་པ་དང་། རྟོགས་པ་མངོན་གྱུར་གྱི་དོན་ལ་གདམས་
པའོ། །
ངོ་སྤྲོད་བཞི་ནི་ཆོས་སྐུ། ལོངས་སྐུ། སྤྲུལ་སྐུ། སྐུ་གསུམ་དབྱེར་མེད་ཀྱི་དོན་ངོ་སྤྲོད་
པ་གསུམ་མོ། །གསུམ་པ་ནི། ཀྱེ་ཀུན་བྱེད་ང་ཡི་རང་བཞིན་སྙིང་པོ་བྱང་ཆུབ་ཀྱི་ལམ་
ལ་རིམ་གྱིས་བགྲོད་པར་བྱེད་པ་ཅི་ཡང་མེད་དེ། ཆོས་དབྱིངས་སྐྱེ་བ་མེད་པ་ཀུན་
ཟླུམ་ཐིག་ལེ་ཆེན་པོར་འཁོར་འདས་ཐམས་ཅད་ཡེ་ནས་འུབ་ཆུབ་ཅིང་དབྱེར་མེད་
གཅིག་གི་རང་བཞིན་ཡིན་པའི་ཕྱིར་རོ། །དེས་ན་ཀུན་བྱེད་བྱང་ཆུབ་ཀྱི་སེམས་གཅིག་
གི་རང་བཞིན་དེ་ཉིད་ནམ་རྟོགས་པ་ན་ཆོས་ཐམས་ཅད་དེ་ཡི་རང་བཞིན་དུ་ཡེ་ནས་
སངས་རྒྱས་པ་ཡིན་པས། དེ་ལས་གཞན་དུ་སྒྲིབ་པ་བསལ་དུ་མེད་ཅིང་ཡེ་ཤེས་བསྐྱེད་
དུ་མེད་པའི་ཕྱིར་ན། སྒྲིབ་གཉིས་རིམ་གྱིས་སྦྱང་ཞིང་ཡེ་ཤེས་རིམ་གྱིས་བསྐྱེད་པའི་
སྒོ་ནས་ལམ་ལ་བགྲོད་དུ་མེད་པར་ཡེ་ནས་གཞི་འབྲས་དབྱེར་མེད་ཆེན་པོ་གཅིག་
གི་རང་བཞིན་དུ་སངས་རྒྱས་པ་ཡིན་པར་རྟོགས་པ་ཡིན་ནོ། །འདིར་བྱང་ཆུབ་སེམས་
ཀྱི་རང་བཞིན་ལ་སྒྲིབ་པ་བསལ་བ་དང་ཡེ་ཤེས་བསྐྱེད་དུ་མེད་པར་ཡེ་ནས་སངས་
རྒྱས་པའི་ཚུལ་ཡང་། ཐེག་ཆེན་ཚུལ་འཇུག་ལས། སྙིང་པོ་བྱང་ཆུབ་ཀྱི་རང་བཞིན་ལ་
སྒྲིབ་པ་བསལ་དུ་མེད་ཅིང་ཡེ་ཤེས་བསྐྱེད་དུ་མེད་དེ། དཔེར་ན་ལྕེ་སྤྱང་གི་མིག་ལ་
ཉིན་མཚན་བྱེ་བྲག་མེད་པར་ཤིན་ཏུ་གསལ་བར་མཐོང་བའི་ཚེ། མུན་པ་བསལ་མི་
- 313-



ལེའུ་རེ་བཞི་པ།
དགོས་པས་སྣང་བའི་མཐུ་ལ་བརྟེན་མི་དགོས་ཏེ། དེའི་ཚེ་ནམ་མཁའ་རང་བཞིན་གྱིས་
འོད་གསལ་བར་ཤེས་སོ། །དེ་བཞིན་དུ་ཆོས་ཐམས་ཅད་སྙིང་པོ་བྱང་ཆུབ་ཀྱི་རང་
བཞིན་དུ་རྟོགས་པ་ན། སྒྲིབ་པ་བསལ་དུ་མེད་པས་ཡེ་ཤེས་བསྐྱེད་མི་དགོས་ཏེ། དེའི་
ཚེ་བྱང་ཆུབ་ཀྱི་སེམས་རང་བཞིན་གྱིས་འོད་གསལ་བར་ཤེས་སོ་ཞེས་གསུངས་པ་དང་།
རྒྱལ་ཚབ་ཆེན་པོས། འདི་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་ཟད་
མེད། །ཡང་དག་ཉིད་ལ་ཡང་དག་བལྟ། །ཡང་དག་མཐོང་ན་རྣམ་པར་གྲོལ། །ཞེས་
གསུངས་པ་ལྟར་ཆོས་ཐམས་ཅད་ཡེ་ནས་རྣམ་པར་དག་པས་བསལ་བཞག་ཐམས་
ཅད་དང་བྲལ་བར་རྟོགས་པར་གསུངས་སོ། །བཞི་པ་ནི། ཀྱེ་སྟོན་པའི་སྟོན་པ་ཀུན་
བྱེད་རྒྱལ་པོ་ང་ཡི་རང་བཞིན་ནི་ཆོས་ཐམས་ཅད་ལ་ཆོས་ཉིད་སྙིང་པོའི་ཚུལ་དུ་ཡེ་
ནས་འདུ་འབྲལ་མེད་པར་གནས་པ་ཡིན་པས། ང་ཡི་ལམ་ལ་འབད་རྩོལ་གྱིས་འཇུག་
པར་བྱེད་པའི་སྒོ་ནས་ཐེག་པ་འོག་མ་ལྟར་རིམ་གྱིས་བགྲོད་པར་བྱེད་པའི་ལམ་ནི་
མེད་དེ། ཅིའི་ཕྱིར་ན་སེམས་ཉིད་རང་བྱུང་གི་ཡེ་ཤེས་རྒྱུ་རྐྱེན་གང་ལ་ཡང་ལྟོས་པ་
མེད་པར་འགྲོ་བ་རྣམས་ཀྱི་རྒྱུད་ལ་དུས་གཅིག་ཏུ་མ་བཙལ་ལྷུན་གྱིས་རྫོགས་པ་དེ་
ལས་གཞན་དུ་འབྲས་བུ་སངས་རྒྱས་ཀྱི་ས་ཞིག་ལ་བགྲོད་དུ་མེད་པའི་ཕྱིར། མ་བགྲོད་
རང་བཞིན་དུ་བཞག་པས་ཡེ་ནས་ཕྱིན་ཟིན་པའི་དོན་ལ་རང་བཞིན་གྱིས་གནས་པར་
འགྱུར་ལ། རྒྱུ་མཚན་དེ་ཉིད་ཀྱི་ཕྱིར་ན་སེམས་དཔའ་རྡོ་རྗེ་ཁྱོད་ཉིད་ཀྱིས་ཀྱང་ཀུན་
བྱེད་བྱང་ཆུབ་ཀྱི་སེམས་ང་ལ་ལམ་རིམ་པར་བགྲོད་པར་མ་བྱེད་པར་མ་བགྲོད་ཡེ་
ནས་ཕྱིན་པའི་དོན་འདི་རྟོགས་པར་མཛོད་ཅིག་ཅེས་སོ། །
ལྔ་པ་ནི། ཀྱེ་སེམས་དཔའ་ཆེན་པོ་སྟོན་པ་ཀུན་བྱེད་ང་ཡི་རང་བཞིན་སྙིང་པོ་བྱང་
ཆུབ་ཀྱི་སེམས་ནི་མཐའ་དབུས་ཐམས་ཅད་དང་བྲལ་བ་སྐྱེ་མེད་ནམ་མཁའ་ལྟ་བུའི་
རང་བཞིན་ཡིན་ཏེ། དེས་ན་ནམ་མཁའི་མཐའ་ལ་བགྲོད་པར་བྱས་ཀྱང་ཚི་ཆད་པ་
ལས་མེད་པ་ལྟར་ཀུན་བྱེད་ང་ཡི་རང་བཞིན་ལ་ཡང་བགྲོད་པས་མཐར་ཐུག་པ་མེད་
。
-314 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པའི་ཕྱིར་ན། དེ་ལྟར་ལམ་གྱིས་བགྲོད་པར་འདོད་པ་དེ་ངལ་བ་ཚི་ཆད་ཀྱི་ནང་དུ་དེ་
ལས་ཆེ་བ་མེད་པའི་ཕྱིར། སེམས་ཉིད་བགྲོད་དུ་མེད་པ་ནམ་མཁའ་ལྟ་བུའི་རང་
བཞིན་དུ་ལ་བཟླ་བར་གསུངས་ཏེ། ལ་ཟློ་ལས། ཀྱེ་སེམས་དཔའ་ཆེན་པོ་ད་དགོངས་
ཤིག །ནམ་མཁའ་མཐའ་དབུས་དམིགས་སུ་མ་མཆིས་པས། །དོན་ལ་དམིགས་སུ་
མེད་པར་ལ་ཟློས་ཤིག །ནམ་མཁའ་ཀུན་ལ་གཙང་རྨེ་མ་མཆིས་པས། །གཙང་རྨེ་
མེད་པར་སེམས་དཔས་ལ་ཟློས་ཤིག །ནམ་མཁའི་ངང་ལ་ཉིན་མཚན་མ་མཆིས་པས། །
ཉིད་མཚན་གསལ་འགྲིབ་མེད་པར་ལ་ཟློས་ཤིག །ནམ་མཁའ་དག་ལ་སྐྱེ་འཆི་མ་
མཆིས་པས། །སྐྱེ་ཤིའི་འདུ་ཤེས་མེད་པར་ལ་ཟློས་ཤིག །ནམ་མཁའ་དག་ལ་སངས་
རྒྱས་མ་མཆིས་པས། །སངས་རྒྱས་འདུ་ཤེས་མེད་པར་ལ་ཟློས་ཤིག །ནམ་མཁའ་
དག་ལ་སེམས་ཅན་མ་མཆིས་པས། །སེམས་ཅན་འདུ་ཤེས་མེད་པར་ལ་ཟློས་ཤིག
།ནམ་མཁའ་དག་ལ་རེ་དོགས་མ་མཆིས་པས། །རེ་དོགས་འདུ་ཤེས་མེད་པར་ལ་
ཟློས་ཤིག །ཅེས་གསུངས་སོ། །དྲུག་པ་ནི། དེ་ལྟར་ནམ་མཁའ་ལྟ་བུའི་སེམས་ཉིད་
ལ་བགྲོད་པས་ཕྱིན་དུ་མེད་པར་ངལ་བ་དོན་མེད་དུ་འགྱུར་བའི་རྒྱུ་མཚན་དེ་ཡི་ཕྱིར་
ན་སེམས་དཔའ་རྡོ་རྗེ་ཁྱོད་ཀྱིས་ཀུན་བྱེད་བྱང་ཆུབ་སེམས་ཀྱི་ངང་ན་ཆོས་ཐམས་ཅད་
ཡེ་ནས་གནས་པ་དེ་ལས་གཞན་དུ་ལམ་ལ་བགྲོད་དུ་མེད་པའི་ཚུལ་འདི་ལྟར་རྟོགས་
པར་བྱས་ནས་ཀྱང་། སླར་ཡང་སེམས་དཔའ་ཆེན་པོ་ཁྱོད་ཀྱིས་འཁོར་རྣམས་ཀུན་
གྱི་ནང་དུ་ཡང་སྟོན་པ་ཀུན་བྱེད་ཉིད་ཀྱིས་ཇི་ལྟར་བསྟན་པ་དེ་ལྟར་ལུང་སྟོན་ཅིག་
ཅེས་སོ། །
བདུན་པ་ནི། དེ་ལྟར་སེམས་དཔའ་རྡོ་རྗེ་ཁྱོད་ཀྱིས་ད་ལྟར་འཁོར་རྣམས་ཀྱི་ནང་དུ་
ཀུན་བྱེད་ང་ཡི་རང་བཞིན་བགྲོད་རྩོལ་ལས་འདས་པའི་དོན་དེ་ལུང་བསྟན་པས།
དེའི་ཡོན་ཏན་འགྲོ་བ་ཀུན་གྱིས་ཀྱང་ང་ཡི་རང་བཞིན་ལ་ལམ་ལྔ་ཅིག་ཆར་དུ་རྫོགས་
པས་ད་གདོད་བགྲོད་མི་དགོས་པའི་དོན་ཉིད་རྟོགས་པར་འགྱུར་ཞིང་། དེ་ལྟར་རྟོགས་
-315



ལེའུ་རེ་བཞི་པ།
པས་འཇིག་རྟེན་མཚན་མའི་ལམ་གོང་འོག་རིམ་པ་ཅན་ལ་ཞེན་པར་མི་འགྱུར་ཞིང་།
སྐུ་གསུམ་གྱི་སྟོན་པས་བསྟན་པའི་རྣམ་གྲངས་ཚིག་གི་ལམ་ལ་ཐེག་པ་དང་གྲུབ་མཐའ་
གོང་འོག་གི་ཕྱོགས་ལ་ཞེན་ནས་རྩོད་པར་མི་འགྱུར་ལ། ཆོས་ཉིད་མ་བཅོས་པའི་ངང་
དུ་སྤང་བླང་རེ་དོགས་མེད་པར་རང་བབས་སུ་ཅི་བདེར་བཞག་པས་ཡེ་ནས་སྙིང་པོ་
བྱང་ཆུབ་ཀྱི་སར་ཕྱིན་ཟིན་པ་ཡིན་པའི་དོན་རྟོགས་པས་འཇིག་རྟེན་མཚན་མའི་ལམ་
ཀུན་གྱི་ཕ་རོལ་དུ་ཕྱིན་ཏེ། ཆོས་རྣམས་ཀུན་གྱི་སྙིང་པོའི་རང་བཞིན་དུ་གྱུར་པ་སེམས་
ཉིད་རང་བྱུང་གི་ཡེ་ཤེས་ཡེ་ནས་བྱ་རྩོལ་དང་བྲལ་བའི་ལམ་དང་འཕྲད་པར་འགྱུར་
བ་ཡིན་པར་གསུངས་པའོ། །གསུམ་པ་དོན་བསྡུ་བ་ལ་གཉིས་ཏེ། ཐམས་ཅད་ཀུན་
བྱེད་དུ་གདམས་པ་དང་། བགྲོད་པ་སྐྱོན་དང་བཅས་པས་མ་བགྲོད་ཅིག་པར་གདམས་
པའོ། །དང་པོ་ནི། ཀྱེ་སེམས་ཉིད་རང་བྱུང་གི་ཡེ་ཤེས་འཁོར་འདས་ཀུན་གྱི་སྟོན་པར་
ཤར་བ་ང་ནི་ཇི་ལྟར་སྣང་ཞིང་སྲིད་པའི་ཆོས་རྣམས་མ་ལུས་པ་ཀུན་གྱི་བྱེད་པ་པོའམ་
ཆོས་ཐམས་ཅད་ཀྱི་འབྱུང་གནས་སུ་གྱུར་པའི་གཞི་མ་སྟེ་ཐམས་ཅད་བྱང་ཆུབ་སེམས་
ཀྱི་རྩལ་ལས་ཤར་བ་དང་བྱང་ཆུབ་སེམས་ཀྱི་རང་བཞིན་ཡིན་ལ། དེས་ན་ལམ་ལྔ་
ས་བཅུར་རིམ་གྱིས་བགྲོད་དུ་ཡོད་པར་སྟོན་པའི་རྒྱལ་བ་སྐུ་གསུམ་གྱི་སངས་རྒྱས་
རྣམས་ཀྱི་སྐུ་གསུང་ཐུགས་སུ་སྣང་བ་ཡང་གཞན་ཏུ་མེད་པར་ཀུན་བྱེད་ང་ཡི་རང་བཞིན་
མངོན་དུ་བསྟན་པ་ཡིན་པས་ཀུན་བྱེད་བྱང་ཆུབ་ཀྱི་སེམས་འདི་ལས་གཞན་ན་འབྲས་
བུ་སྐུ་གསུམ་གྱི་སངས་རྒྱས་ཞིག་ཀྱང་མེད་པས། དེ་ཉིད་ཐོབ་བྱེད་ཀྱི་ལམ་ལ་བགྲོད་
དུ་མེད་པར་ཐམས་ཅད་ཀུན་བྱེད་བྱང་ཆུབ་ཀྱི་སེམས་ལས་མ་འདས་པ་དེ་ལྟར་སེམས་
དཔའ་ཆེན་པོ་ཁྱོད་ཀྱིས་ལེགས་པར་རྟོགས་པར་གྱིས་ཤིག་ཅེས་གདམས་སོ། །
གཉིས་པ་ནི། འདི་ལྟར་ཆོས་ཉིད་མ་བཅོས་པའི་རང་བཞིན་བགྲོད་མེད་ཀུན་བྱེད་
རྒྱལ་པོ་རིག་པ་བྱང་ཆུབ་སེམས་ཀྱི་ཀློང་ཆེན་པོ་ལས་འཁོར་འདས་ཐམས་ཅད་ཡེ་ནས་
གཡོ་མ་མྱོང་བར་ཆོས་ཉིད་གཅིག་གི་ངོ་བོར་གནས་པར་རྟོགས་པ་འདི་ནི། དུས་གསུམ་
- 316 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གྱི་སངས་རྒྱས་ཀུན་གྱི་བགྲོད་པ་གཅིག་པུའི་ལམ་ཡིན་པའི་ཕྱིར་ན་དེ་ལས་གཞན་དུ་
བགྲོད་མི་དགོས་ལ། གལ་ཏེ་དེ་ལས་གཞན་པའི་འབྲས་བུ་སངས་རྒྱས་ཀྱི་ས་ཞིག་
ལ་ཕྱིན་དུ་ཡོད་པར་བལྟས་ནས་གང་ཟག་སུ་ཞིག་གིས་བགྲོད་པར་བྱས་པས། སྙིང་
པོ་བྱང་ཆུབ་ཀྱི་ལམ་ལ་ཡེ་ནས་བགྲོད་དུ་མེད་པའི་དོན་མི་རྟོགས་ལ། དེ་མ་རྟོགས་
ན་དེ་ལས་ཐ་དད་དུ་མ་གྱུར་པའི་སྟོན་པ་ཀུན་བྱེད་ང་ཡི་རང་བཞིན་ཀྱང་རྟོགས་པར་
མི་འགྱུར་བར་དེ་ལས་གཞན་དུ་གོལ་ཞིང་རྩོལ་སྒྲུབ་ཀྱི་ལམ་གྱིས་གདུང་བར་འགྱུར་
བ་དེ་བས་ན། སྙིང་པོ་བྱང་ཆུབ་ཀྱི་ལམ་ལ་བགྲོད་དུ་མེད་པའི་དོན་ལ་ཇི་བཞིན་དུ་
རྟོགས་པར་བྱེད་པའི་ནན་ཏན་གྱིས་ཤིག་ཞེས་གསུངས་སོ། །ལེའུའི་མཚན། བྱང་
ཆུབ་ཀྱི་སེམས་ཀུན་བྱེད་རྒྱལ་པོ་ལས་ལམ་ལ་བགྲོད་དུ་མེད་པར་རྟོགས་པའི་ལེའུ་
སྟེ་དྲུག་ཅུ་རྩ་བཞི་པའི་འགྲེལ་བའོ། །
དོན་གཉིས་པ་ལམ་གྱི་རང་བཞིན་སེམས་ཉིད་གདོད་མ་ནས་སྐྱེ་བ་མེད་པའི་ས་ལ་
སྦྱང་དུ་མེད་པའི་ལེའུ་རེ་ལྔ་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་
ནི༑ དེ་ལྟར་ཀུན་བྱེད་བྱང་ཆུབ་སེམས་ཀྱི་ལམ་ལ་བགྲོད་དུ་མེད་པར་བསྟན་པའི་རྗེས་
དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས། སྙིང་པོ་བྱང་ཆུབ་སེམས་ཀྱི་ས་ལ་
འགྲོ་བ་ཐམས་ཅད་ཡེ་ནས་གནས་པ་ཡིན་པ་དེ་ལས་གཞན་དུ་ཐེག་པ་འོག་མ་པ་ལྟར་
དུ༑ ས་ལ་སྦྱང་དུ་མེད་པར་སྟོན་པ་ཀུན་བྱེད་ཉིད་ཀྱིས་ཇི་ལྟར་རྟོགས་པ་ཡི་ཚུལ་འདི།
སེམས་དཔའི་རྡོ་རྗེ་ལ་སོགས་པ་འདུས་པའི་འཁོར་ཚོགས་རྣམས་ལ་གསུངས་སོ། །
གཉིས་པ་རྒྱས་བཤད་ལ་གསུམ་སྟེ། སའི་རང་བཞིན་སྦྱང་དུ་མེད་པར་མདོར་བསྟན།
དེའི་རང་བཞིན་རྒྱས་པར་བཤད། དོན་བསྡུ་བའོ། །དང་པོ་ནི། ཀྱེ་སེམས་དཔའ་རྡོ་
རྗེ་གདོད་ནས་སྐྱེ་བ་མེད་པ་ཀུན་བྱེད་བྱང་ཆུབ་སེམས་ཀྱི་ས་ལ་སྒྲིབ་པ་སྦྱང་དུ་མེད་
བའི་དོན་འདི་ལེགས་པར་རྟོགས་པར་གྱིས་ཤིག །དེ་ཡང་ཇི་ལྟར་ན་སྟོན་པའི་སྟོན་
པ་ཆོས་སྐུ་ཀུན་བྱེད་རྒྱལ་པོ་ང་ཡིས་སྙིང་པོ་བྱང་ཆུབ་ཀྱི་ས་ལ་སྦྱང་ཞིང་བགྲོད་དུ་
-317 -



ལེའུ་རེ་ལྔ་པ།
མེད་པར་ཡེ་ནས་ཀུན་བཟང་དབྱེ་བ་མེད་པའི་ས་ལ་འགྲོ་བ་ཐམས་ཅད་གནས་ཟིན་
པ་ཡིན་པར་ལུང་བསྟན་པ་འདི་ནི། སྐལ་པ་དམན་པའི་རིགས་ཅན་གྱི་གང་ཟག་ཀུན་
གྱི་སྤྱོད་ཡུལ་དུ་གྱུར་པ་མིན་པས་བརྟགས་ཅིང་ཤེས་པར་རབ་ཏུ་དཀའ་བ་ཡིན་པས་
འཆད་འགྱུར་འདི་ལྟར་དུ་མ་ནོར་བར་རྟོགས་པར་བྱོས་ཤིག་ཅེས་སོ། །གཉིས་པ་ལ་
བདུན་ཏེ། བགྲོད་དུ་མེད་པའི་ས་མཚན་མ་གྲངས་ཀྱི་ངོ་བོར་བསྟན་པ། ཀུན་བྱེད་བྱང་
ཆུབ་སེམས་ཀྱི་ས་ལ་རྣམ་དབྱེ་མེད་པར་བསྟན་པ། དབྱེ་བ་མེད་པའི་ས་མ་རྟོགས་ན་
ཀུན་ཏུ་བཟང་པོའི་གོ་འཕང་མི་ཐོབ་པར་བསྟན་པ། མ་བཅོས་རིག་པ་ལྷུན་རྫོགས་
ཀྱི་ས་ལ་སྦྱང་བགྲོད་མེད་པས་དུས་གཅིག་རྫོགས་པར་བསྟན་པ། སྐྱེ་མེད་བྱང་ཆུབ་
སེམས་ཀྱི་ས་ལ་བགྲོད་དུ་མེད་པའི་དགོངས་པས་གྲོལ་བར་བསྟན་པ། སེམས་ཉིད་
ས་ཡི་རང་བཞིན་དག་པས་མཐོ་དམན་གོ་རིམ་ཀུན་ལས་འདས་པར་བསྟན་པ། སེམས་
ཉིད་གདོད་ནས་དག་པའི་ཀུན་བྱེད་འཁོར་འདས་ལ་རང་ཆས་གནས་པ་ཉིད་མངོན་
དུ་བྱུང་ཡང་རྒྱུ་འབྲས་རྩོལ་སྒྲུབ་ཀྱི་ཆོས་ལ་ཞེན་པའི་སྐལ་ཆད་རྣམས་ཀྱིས་མི་མཐོང་
བར་བསྟན་པའོ། །
དང་པོ་ལ་གཉིས་ཏེ། སྤྱིར་བསྟན་པ་དང་། བྱེ་བྲག་ཏུ་བཤད་པའོ། །དང་པོ་ནི། ཀྱེ་
སེམས་དཔའ་རྡོ་རྗེ་ཞེས་བོས་ཏེ། སྟོན་པ་ཀུན་བྱེད་རྒྱལ་པོ་ང་ལས་བྱུང་བའི་སྟོན་པ་
སྐུ་གསུམ་གྱིས་ཐེག་པ་དམན་པའི་རིགས་ཅན་རྣམས་ཀྱི་ས་ལམ་ལ་རིམ་པ་བཞིན་
དུ་བགྲོད་ཅིང་སྦྱང་བའི་ཕྱིར་དུ། རྣམ་རྟོག་གི་སྤྱོད་ཡུལ་དུ་གྱུར་པའི་ས་ལམ་ལ་སོགས་
པའི་རྣམ་གྲངས་ལ་དགའ་བའི་གང་ཟག་རྣམས་ལ་ས་ཡི་རྣམ་གྲངས་ཐུན་མོང་པ་
རབ་ཏུ་དགའ་བ་ལ་སོགས་པ་བཅུ་དང༌། ཐུན་མོང་མ་ཡིན་པཾ་ཀུན་ཏུ་འོད་དང་རྡོ་རྗེ་
འཛིན་པའི་ས་ལ་སོགས་པ་དྲུག་ཏུ་བསྟན་པ་ཡིན་ལ། ཇི་ལྟར་བསྟན་པ་དེ་བཞིན་དུ་
འཁོར་རྣམས་ཀྱིས་ཀྱང་དེ་ལྟར་ས་རྣམས་རིམ་གྱིས་སྦྱང་ཞིང་བགྲོད་པར་རྟོགས་པ་ནི་
རྣམ་རྟོག་བློ་ཡི་གྲངས་ལ་དེ་ལྟར་སྣང་བར་ཟད་དོ་ཞེས་སྤྱིར་བསྟན་ཏེ། གཉིས་པ་ནི།
- 318 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱེ་སེམས་དཔའ་ཆེན་པོ། །དེ་ལ་ས་ཡི་རིམ་པ་དྲུག་གི་གྲངས་ཀྱི་རང་བཞིན་བསྟན་
པ་ནི། འདི་ལྟར་ཕར་ཕྱིན་ཐེག་པའི་ལམ་གྱི་མཐར་ཐུག་གི་ས་ཀུན་ཏུ་འོད་དང་། ཀྲི་
ཡ་བའི་རིགས་གསུམ་རྡོ་རྗེ་འཛིན་པ་ཡི་ས་དང་། ཨུ་པ་ཡའི་རིགས་བཞི་རྡོ་རྗེ་འཆང་
གི་ས་དང་། ཡོ་ག་བའི་རིགས་ལྔ་སྟུག་པོ་བཀོད་པ་དང་། མ་ཧཱ་ཡོ་ག་བའི་མ་ཆགས་
པདྨ་སྤྱན་གྱི་ས་དང་། ཨ་ནུ་ཡོ་ག་བའི་རྡོ་རྗེ་སེམས་དཔའི་ས་དང་དྲུག་པོ་འདི་དག་
ནི་ལམ་ལ་རིམ་གྱིས་བགྲོད་དེ་ཕྱིན་པར་འདོད་པའི་རྣལ་འབྱོར་བ་རྣམས་ཀྱི་དོན་དུ་
གསུངས་པ་སྟེ། ས་དེ་དག་གི་སྐབས་སུ་ཕར་ཕྱིན་ཐེག་པས་སྐུ་བཞི་ཡེ་ཤེས་ལྔ་ལྡན་
གྱི་སངས་རྒྱས་སུ་འདོད་པ་དང་། ཀྲི་ཡ་བས་རིགས་གསུམ་རྡོ་རྗེ་འཛིན་པའི་ལྷ་འཁོར་
ལོས་བསྒྱུར་བའི་ཆ་བྱད་ཅན་དུ་འོག་མིན་ན་བཞུགས་པར་འདོད་པའམ་རིག་གསུམ་
མགོན་པོའི་གོ་འཕང་ཐོབ་པར་འདོད་པ་སོགས་ལྷ་རེ་དང་། ལྷ་དེ་དག་གི་ཐུགས་ཟག་
པ་མེད་པའི་ཏིང་ངེ་འཛིན་གྱི་ཁྱད་པར་རེ་རེ་ལ་ཡང་གནས་པར་གསུངས་པ་དེ་ཐམས་
ཅད་ཀྱིས་ཀྱང་ཀུན་བྱེད་བྱང་ཆུབ་སེམས་ཀྱི་ས་ཡེ་ནས་སྦྱང་བགྲོད་མེད་པའི་དོན་ནི་
མ་རྟོགས་པར་གསུངས་སྟེ། ནམ་མཁའི་མཐའ་དང་མཉམ་པའི་རྒྱུད་ལས། བདེན་
གཉིས་སྒྱུ་མའི་ཚུལ་བཟུང་ནས། །སྐལ་པ་གྲངས་མེད་གསུམ་གྱི་ཆས། །ལམ་ལྔ་སོ་
བཅུ་མཐར་ཕྱིན་པ། །སྲིད་པ་ལོག་པའི་སྤང་ལེན་ཅན། །གཅིག་ལ་མཐོ་དམན་ཚུལ་
བཟུང་ནས། །དག་པ་གསུམ་གྱི་ཚུལ་བལྟས་ནས། །བཅུ་གཅིག་རྟོགས་པས་རྡོ་རྗེ་
འཛིན། །འདོད་པའི་སྨིག་རྒྱུ་བསྙེགས་དང་འདྲ། །གཉིས་ཞུགས་ངེས་མེད་ཚུལ་བཟུང་
ནས། །རིགས་བཞི་ཆོ་འཕྲུལ་སྒོ་ནས་ནི། །རྡོ་རྗེ་འཆང་འདོད་ཕྲ་མིན་གྱིས། །ངེས་པ་
འི་འབྲས་བུ་ཅི་སྟེ་མཐོང་། །ཏིང་འཛིན་རིག་པའི་ཚུལ་བཟུང་ནས། །ཆོ་གའི་ཡན་
ལག་ལྔ་བཞིའི་སྒོས། །སྟུག་པོ་བཀོད་པའི་ས་བགྲོད་པ། །རང་རྟོག་ཞེན་པས་རྟག་ཏུ་
བསྒྲིབས། །སྣང་སྟོང་ཐབས་དང་ཤེས་རབ་ཀྱིས། །ཏིང་འཛིན་གསུམ་གྱིས་དཀྱིལ་
འཁོར་བསྒྱུར། །བསྐྱེད་རྫོགས་བཞི་ཡིས་ལམ་སྦྱངས་ཏེ། །བཅུ་གཉིས་བཅུ་བཞི་བཅུ་
- 319 -



ལེའུ་རེ་ལྔ་པ།
དྲུག་གིས། །མཐོང་བ་ཟག་མེད་ཉིད་ལ་སྦྱོར། །དེ་ནས་བརྒྱ་ཕྲག་བཅུ་དྲུག་གིས། །
ཡི་གེ་འཁོར་ལོ་ཚོགས་ཆེན་པ། །རང་འདོད་ཐོབ་ཀྱང་འོད་གསལ་མེད། །དབྱིངས་
དང་ཡེ་ཤེས་རྒྱུ་འབྲས་ཀྱིས། །ཡི་གེ་དག་པའི་ཚུལ་བསྟན་ནས། །འོད་ཀྱི་ཏིང་འཛིན་
རིག་པའི་མཐུས། །གྲངས་མེད་ལྷ་ཡི་ངང་དུ་གསལ། །དེ་ཉིད་གཉིས་མེད་རིག་པ་
ཡིས། །རྡོ་རྗེ་སེམས་དཔའ་མཆོག་གི་ས། །རང་ལ་ཐོབ་ཀྱང་མཐར་ཐུག་བྲལ། །རྐྱེན་
བྲལ་རིག་པའི་དོན་དང་འགལ། །འདི་ཀུན་ཞེན་པས་རྟག་ཏུ་བཅིངས། །ཞེས་པ་ལྟར་
རོ། ། །
。
གཉིས་པ་ནི། ཀྱེ་སྟོན་པ་ཀུན་བྱེད་རྒྱལ་པོ་ཉིད་ཀྱི་བགྲོད་དུ་མེད་པའི་ས་བསྟན་པ་ནི།
ཇི་ལྟར་སྣང་བའི་འཁོར་འདས་ཀྱི་ཆོས་རྣམས་མ་ལུས་པ་ཐམས་ཅད། གདོད་ནས་
སྐྱེ་བ་མེད་པ་རང་བྱུང་ཆོས་ཀྱི་དབྱིངས་སུ་བཟང་ངན་དང་ཐ་དད་མེད་པར་དབྱེར་མེད་
གཅིག་ཏུ་གནས་པའི་ཕྱིར་ན། ས་ཡི་ཁྱད་པར་ཀྱང་གོང་འོག་ཐ་དད་པ་མེད་དེ་ཀུན་
བཟང་དབྱེ་བ་མེད་པའི་སའམ་རྫོགས་པ་སྤྱིར་ཆིབ་ཀྱི་ས་གཅིག་ཏུ་རྟོགས་སོ་ཞེས་པ་
སྟེ༑ ཀློང་ཆེན་རབ་འབྱམས་རྒྱལ་པོའི་རྒྱུད་ལས། ཀློང་ཡངས་འུབ་ཆུབ་བརྡལ་ཁྱབ་
ཆེན་པོའི་ངང་། །སྤྱིར་ཆིབ་ཆེན་པོ་ས་བཅུ་འདས་པའི་ཀློང་། །གཅིག་ཏུ་འདུས་པས་
མཐོ་དམན་ཡོངས་ཀྱིས་མེད། །མཐོ་དམན་མེད་པས་ཡངས་དོགས་མེད་པ་ཡིན། །
ཞེས་པ་ལྟར་རོ། །གསུམ་པ་ནི། དེ་ལྟ་བུའི་སྟོན་པ་ཀུན་བྱེད་རྒྱལ་པོ་ང་ཡི་སའམ་མ་
བཅོས་ཡེ་ཤེས་བླ་མའི་ས་ལ་འགྲོ་བ་ཐམས་ཅད་ཡེ་ནས་གནས་ཟིན་པས། ད་གཟོད་
སྦྱང་བགྲོད་གང་ཡང་མི་དགོས་པའི་དོན་ལ་བློ་མ་སྦྱར་ཞིང་སྐྱེ་མེད་བྱང་ཆུབ་སེམས་
ཀྱི་ས་དེ་ལ་རྟོགས་ན། གོང་དུ་བཤད་པའི་རྣམ་པར་རྟོག་པས་བརྟགས་པའི་གོང་འོག་
རིམ་ཅན་དུ་བགྲོད་པར་བྱེད་པའི་ས་ཡི་རྣམ་གྲངས་དེ་ཀུན་ཐོབ་པར་གྱུར་ཀྱང་།
གདུལ་བྱ་སོ་སོ་རང་རང་གི་རྣམ་རྟོག་གི་གཟུགས་བརྙན་རེ་སྣང་བ་ཙམ་ལས་ཀུན་
བྱེད་ང་ཡི་རང་བཞིན་རང་བྱུང་རིག་པའི་ཡེ་ཤེས་སྦྱང་བགྲོད་ལས་འདས་པའི་དོན་
- 320-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་ཕྲད་པར་ལུང་མི་སྟོན་ཏོ་ཞེས་རང་བྱུང་ཀུན་ཏུ་བཟང་པོའི་གོ་འཕང་མི་ཐོབ་པར་
བསྟན་པའོ། །
བཞི་པ་ནི། ཀྱེ་ཀུན་བྱེད་རྒྱལ་པོ་གང་གི་ས་ཡི་རང་བཞིན་ནི་ཚོགས་གཉིས་བསགས་
པ་སོགས་ཀྱིས་མ་བཅོས་ཤིང་སའི་ཡོངས་སྦྱོང་ལ་བརྩོན་པ་ལྟ་བུས་མ་སྦྱངས་བར་
ཆོས་ཉིད་གདོད་མའི་རང་ཞལ་ཐད་ཀར་རིག་པས་ལྷུན་གྲུབ་རྫོགས་པ་ཆེན་པོའི་ས་
ལ་སྐད་ཅིག་གིས་མངའ་དབང་འབྱོར་བ་ཡིན་ཏེ། དོན་གསལ་ལས། བགྲོད་དུ་མེད་
དེ་ཆོས་ཉིད་བྱང་ཆུབ་མཆོག །བགྲོད་པར་འདོད་ན་ཡེ་ཤེས་མཐའ་ལ་རིང་། །མ་ .
བསགས་བཞིན་དུ་ཚོགས་གཉིས་ཡེ་ནས་རྫོགས། །མ་སྦྱངས་བཞིན་དུ་སྒྲིབ་གཉིས་
ཡེ་ནས་བྱང་། །ཞེས་གསུངས་པ་ལྟར་ཡིན་པ་དེས་ན་ཐེག་པ་འོག་མ་ལྟར་དུ་ས་ལ་
སྦྱངས་ཤིང་བགྲོད་པར་བྱས་ཀྱང་སྙིང་པོའི་དོན་དང་མི་ཕྲད་ཀྱི། ཆོས་ཉིད་བྱང་ཆུབ་
སེམས་ཀྱི་རང་བཞིན་གདོད་ནས་སྐྱེ་བ་མེད་པ་རང་བྱུང་འདུསཾ་མ་བྱས་པའི་ཡེ་ཤེས་
ཡེ་ནས་བསལ་བཞག་དང་། བྲལ་བའི་ཚུལ་འདི་རྟོགས་པས་ས་ལམ་ཐམས་ཅད་མ་
བགྲོད་བཞིན་དུ་དུས་གཅིག་ལ་རྫོགས་པར་བྱེད་པ་ཡིན་ནོ། །ལྔ་པ་ནི། ཀྱེ་མཐར་
ཐུག་གི་ཐེག་པ་གཅིག་པུ་བ་ཀུན་བྱེད་བྱང་ཆུབ་སེམས་ཀྱི་ས་ཆོས་ཉིད་སྐྱེ་བ་མེད་པའི་
དབྱིངས་ཀྱིས་སྲིད་ཞི་ཀུན་ལ་གཉིས་མེད་མཉམ་པ་ཉིད་དུ་ཁྱབ་ཅིང་རྟག་ཏུ་འཕོ་འགྱུར་
དང་བྲལ་བ་ཡིན་པས་དེ་ལས་ལྷག་པར་བགྲོད་དེ་ཕྱིན་པའི་གནས་གང་ཡང་མེད་པ་ལ།
ཚུལ་དེ་ལྟར་མ་ཤེས་པར་ས་ལ་སྦྱང་བ་དང་བགྲོད་པར་འདོད་ཅིང་རྟོག་པའི་རང་བཞིན་
ཅན་དེས་ནི་རྩོལ་བཅས་ཀྱི་ཐེག་པ་བརྒྱད་པོ་གང་ལྟར་བགྲོད་ཀྱང་མཐར་འབྲས་ཀུན་
ཏུ་བཟང་པོའི་ས་ལ་ཕྱིན་པ་མེད་པས་ནམ་མཁའི་མཐའ་ཚོལ་བ་དང་འདྲ་ལ། རྫོགས་
པ་ཆེན་པོའི་ས་ནི་རྩོལ་བས་མ་བགྲོད་བར་མ་བཅོས་བྱར་མེད་ཉིད་དུ་རེ་དོགས་སྤང་
བླང་དང་བྲལ་བར་རང་བཞིན་དུ་བཞག་པས། ཡེ་གྲོལ་བསྐྱར་གཞི་དང་བྲལ་བའི་
དོན་མངོན་དུ་མཐོང་ནས་ས་ལམ་ཐམས་ཅད་མ་བགྲོད་མ་སྦྱང་པར་དུས་གཅིག་ལ་
- 321 -



ལེའུ་རེ་ལྔ་པ།
བྱར་མེད་ལྷུན་གྲུབ་ཏུ་རྫོགས་པར་སྟོན་པ་སྟེ། ངེས་དོན་འདུས་པ་ལས། དེ་ལྟར་རྟོགས་
པའི་རྣལ་འབྱོར་བས། །ལམ་མེད་ལམ་ལྔར་མ་བགྲོད་ཅིག །ས་མེད་ས་བཅུར་མ་
སྦྱོང་ཅིག །རྟེན་མེད་དམིགས་པ་མ་འཆའ་ཞིག །སྒྲིབ་མེད་སྒྲིབ་གཉིས་མ་སྦྱོང་ཞིག །
ཡུལ་མེད་ཚོགས་གཉིས་མ་གསོག་ཅིག །ངེས་དོན་འདི་རྙེད་བསྒྲུབ་མི་དགོས། །ཞེས་
གསུངས་སོ། །
དྲུག་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ང་ནི་ཆོས་ཐམས་ཅད་ཀྱི་རང་བཞིན་
ཡིན་པས་ས་ཡི་ངོ་བོར་ཡང་ཀུན་བྱེད་བྱང་ཆུབ་ཀྱི་སེམས་ང་ཉིད་ཤར་བ་ཡིན་ནོ་ཞེས་
དོན་དུ་རིག་པ་བྱང་ཆུབ་སེམས་ཀྱི་རང་བཞིན་མངོན་སུམ་དུ་རྟོགས་པ་དེ་ལས་ལམ་
དུ་བཏགས་པ་ཙམ་ལས་གཞན་དུ་ས་ལམ་ཞེས་བྱ་བ་ཅི་ཡང་མེད་པའི་ཕྱིར་ན། ཀུན་
བྱེད་ང་ཡི་ས་ལ་ཐོག་མར་ལམ་ལ་འཇུག་པའི་དུས་དང་མཐར་ཐུག་ལམཾ་མཐར་ཕྱིན་
པའི་དུས་གཉིས་ལ་བཟང་ངན་དང་མཐོ་དམན་གྱི་རིམ་པ་མེད་པར་ཡེ་ཇི་བཞིན་ཉིད་
དུ་གནས་པ་ཡིན་ཏེ། རིན་པོ་ཆེའི་རྒྱན་ལས། མ་བཅོས་ཡེ་ཤེས་བླ་མའི་ས། །རྟོགས་
པས་མ་བཅོས་བླ་མའི་ས། །མ་བགྲོད་ཅིག་ཆར་འཇུག་པ་ཡིན། །སྦྱངས་བགྲོད་མེད་
པ་ས་ལམ་རྟོག །འཇུག་དང་མཐར་ཐུག་དོན་གཅིག་པས། །ཡེ་ནས་ནོན་པས་ས་ལམ་
གདེང་། །ཞེས་གསུངས་པ་ལྟར་ཏེ། དེས་ན་ཐེག་པ་འོག་མ་ལྟར་རེ་དོགས་རྩོལ་སྒྲུབ་
ཀྱིས་རང་གི་རྒྱུད་མི་འཆིང་བར་སྟོན་པ་ཀུན་བྱེད་ང་ཡི་རང་བཞིན་བརྡལ་བ་ཆོས་ཉིད་
ཀྱི་ས་འདི་ཚུལ་བཞིན་དུ་རྟོགས་པར་གྱིས་ཤིག་ཅེས་གདམས་སོ། །
བདུན་པ་ནི། སྟོན་པ་ཀུན་བྱེད་རྒྱལ་པོ་ང་ཉིད་ནི་ཁམས་གསུམ་གྱི་འགྲོ་བ་ཀུན་གྱི་
མདུན་དུ་ཉེ་རིང་མེད་པར་མངོན་དུ་ཕྱུང་ཞིང་དབང་པོ་དྲུག་གི་ཡུལ་དུ་བསྒྲིབ་མེད་
མངོན་སུམ་དུ་བཞུགས་པ་ཡིན་ནོ་ཞེས་ཚོགས་དྲུག་གི་ཡུལ་དུ་གང་སྣང་གང་ཤར་
ཐམས་ཅད་ཡེ་ཤེས་ཉག་གཅིག་གི་རོལ་པར་བསྟན་པ་སྟེ། ཀུན་གཟིགས་རོང་པའི་
ཞལ་ནས། དེ་ལ་སྤྱོད་ཡུལ་ཐམས་ཅད་རང་བྱུང་གི་ཡེ་ཤེས་རང་ཤར་བར་ལྟའོ་ཞེས་
- 322 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱ་བ་ནི། སྤྱོད་ཡུལ་ནི་འགྲོ་བའི་དབང་པོ་དྲུག་གི་སྤྱོད་ཡུལ་ལོ། །རང་བྱུང་གི་ཡེ་ཤེས་
ནི་འདུ་བྱེད་ཐམས་ཅད་རང་བཞིན་གྱིས་ཞི་བ་ཡིན་པས། ཡེ་ཤེས་རང་བྱུང་ཡིན་ཏེ།
ཞེས་གསུངས་པ་ལྟར་རོ། །དེ་ལྟར་འགྲོ་བ་ཀུན་གྱི་མདུན་དུ་མངོན་དུ་ཕྱུང་ན་ཡང་
རྒྱལ་བ་སྐུ་གསུམ་གྱི་སྟོན་པ་རྣམས་ཀྱི་འཁོར་གྱིས། ཀུན་བྱེད་བྱང་ཆུབ་ཀྱི་སེམས་དེ་
ཉིད་ཇི་བཞིན་ཏུ་མ་རྟོགས་པར། ཚོགས་དྲུག་ཡུལ་དང་བཅས་པ་ཐམས་ཅད་གཟུང་
འཛིན་རྣམ་རྟོག་གི་རང་བཞིན་མ་དག་མཚན་མའི་གྲངས་སུ་རྟོགས་པས། སྟོན་པ་
ཀུན་བྱེད་རྒྱལ་པོའི་མ་བཅོས་ལྷུན་གྱིས་གྲུབ་པའི་དགོངས་པ་ཟབ་མོ་ཡང་མི་རྟོགས་
ལ་ཐེག་པ་འོག་མ་པ་དེ་དག་གི་འདོད་པ་བཞིན་ཏུ་སྤངས་བླང་དང་སྦྱང་བགྲོད་ལ་སོགས་
པ་གང་ལྟར་བལྟས་ཀྱང་བཅོས་བསྒྱུར་དང་སྦྱང་བགྲོད་མེད་པའི་དོན་དང་འགལ་བ་
ཡིན་པས་ཀུན་བྱེད་རྒྱལ་པོའི་ཆོས་ཀུན་ཡེ་ནས་སངས་རྒྱས་པའི་དགོངས་པ་དང་མཐུན་
པར་ལུང་ཀྱང་མི་སྟོན་ཏོ། །ཞེས་སོ། །གསུམ་པ་དོན་བསྡུ་བ་ལ་གསུམ་སྟེ། དྲང་དོན་
གྱི་ས་ལམ་གྱི་འབྲས་བུའི་བསྟན་ཚུལ་དང་། དེའི་སྙིང་བོའི་དོན་མི་མཐོང་ཞིང་ཡང་
དག་པའི་ལམ་དང་མི་འཕྲད་པར་བསྟན་པ་དང་། ཀུན་བྱེད་སྣང་མེད་བྱང་ཆུབ་སེམས་
ཀྱི་ས་རྟོགས་པར་གྱིས་ཤིག་པར་གདམས་པའོ། །དང་པོ་ནི། ཀྱེ་སྟོན་པ་ཀུན་བྱེད་
རྒྱལ་པོ་ང་ཡི་འཁོར་གྱི་དང་པོ་སྟོན་པ་སྐུ་གསུམ་གྱིས། རང་རང་ལ་དད་ཅིང་མོས་
པའི་འཁོར་ཚོགས་རྣམས་ལ་དེ་དག་གི་སྒོལ་བ་དང་འཚམས་པར་ཆོས་བསྟན་པ་ནི།
ཆོས་སྐུའི་གསུང་ལ་མ་ཧཱ་སྐུའི་ཐེག་པའམ་བསྟན་པ་དང་། ཨ་ནུས་གསུངས་ཀྱི་ཐེག་
པ་དང་། ཨ་ཏི་ཐུགས་ཀྱི་ཐེག་པ་གསུམ་དུ་ཡོད་པ་དེ་བཞིན་དུ་ལོངས་སྐུའི་གསུང་ཀྲི་
ཡོག་སྡེ་གསུམ་དང་། སྤྲུལ་སྐུའི་གསུང་མཚན་ཉིད་སྡེ་གསུམ་སྟེ་རྣམ་པ་གསུམ་དེའང་
བྱས་པས། སྐུ་གསུངས་ཐུགས་ཀྱི་ཐེག་པ་རེ་རེ་དང་། དེ་དག་གི་ལམ་གྱི་སྤང་རྟོགས་
ཀྱི་ཡོན་ཏན་ཐམས་ཅད་ཀྱི་རྟེན་གཞིར་གྱུར་པའི་ས་རེ་དང་། ས་དེ་དག་ཏུ་བགྲོད་པར་
བྱེད་པའི་ལམ་རེ་དང་། མཐར་ཐུག་གི་ཐོབ་བྱའི་འབྲས་བུ་ཡང་རེ་རེ་ཡོད་པར་བསྟན་
- 323 -



ལེའུ་རེ་དྲུག་པ།
ཏོ ༑
གཉིས་པ་ནི། དེ་ལྟར་སྐུ་གསུམ་གྱི་སྟོན་པ་རྣམས་ཀྱི་བསྟན་པའི་ཐེག་པའི་རིམ་པ་དེ་
དག་གི་ནང་ནས་ཀུན་གྱི་ཡང་རྩེར་སོན་པ་ཨ་ཏི་རྫོགས་པ་ཆེན་པོ་ཀུན་བྱེད་བྱང་ཆུབ་
ཀྱི་སེམས་ང་ཡི་རང་བཞིན་ས་ལམ་ཐམས་ཅད་མ་བགྲོད་ཡེ་ནས་ནོན་པའི་དོན་འདི་
ཉིད་ཚུལ་བཞིན་མ་རྟོགས་ན། རྩོལ་བཅས་ཀྱི་ཐེག་པ་བརྒྱད་ཀྱི་སྐབས་ནས་བསྟན་
པའི་སྦྱང་བགྲོད་རྩོལ་བ་ཅན་གྱི་ས་ལམ་རྣམ་གྲངས་ས་དེས། ངེས་པའི་དོན་གྱི་ཐེག་
པ་ཀུན་བྱེད་བྱང་ཆུབ་སེམས་ཀྱི་ས་ལམ་བགྲོད་རྩོལ་ལས་འདས་པའི་དོན་ཇི་བཞིན་
པ་མི་རྙེད་ཅིང་གནས་སྐབས་ཀྱི་བསྟི་གནས་ཙམ་ལས་མེད་པར་གསུངས་པའོ། །
གསུམ་པ་ནི། རྒྱུ་མཚན་དེས་ན་སེམས་ཉིད་རང་བྱུང་གི་ཡེ་ཤེས་མ་ནོར་མངོན་སུམ་
དུ་རྟོགས་པར་བྱེད་པའི་ཀུན་བྱེད་ཨ་ཏི་ཡོ་གའི་ཐེག་པ་འདི་ནས་བསྟན་པའི། སྙིང་
པོ་བྱང་ཆུབ་སེམས་ཀྱི་སའམ་ས་ལམ་ཐམས་ཅད་མ་བགྲོད་དུས་གཅིག་ལ་རྫོགས་
པས་ཀུན་གྱི་རྩ་བར་གྱུར་པའི་རྫོགས་པ་སྤྱིར་ཆིབ་ཀྱི་ས་འདི་ལ་ཡིད་བརྟན་པར་མནོས་
ལ་རྟོགས་པར་གྱིས་དང་། ས་ཡི་རང་བཞིན་སྤྲོས་པའི་སྣང་བ་མེད་པ་འདི་ཉིད་རྟོགས་
པར་གྱུར་ན་ཀུན་བྱེད་བྱང་ཆུབ་སེམས་ཀྱི་ས་ལ་སྦྱང་བགྲོད་ཀྱི་རྩོལ་བ་ཅི་ཡང་མི་
དགོས་པར་ད་ལྟ་ཉིད་ནས་གནས་པར་འགྱུར་རོ། །ཞེས་གསུངས་སོ། །ལེའུའི་མཚན།
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ས་ལ་སྦྱང་དུ་མེད་པར་རྟོགས་པའི་ལེའུ་
སྟེ་དྲུག་ཅུ་རྩ་ལྔ་པའི་འགྲེལཾ་བའོ།། །།
དོན་གསུམ་པ་ལམ་གྱི་ཁྱད་པར་སེམས་ཉིད་དོན་གྱི་གནས་ལུགས་ལ་གཉིས་སུ་མེད་
པས་སྤྱོད་པ་ལ་སྤྱད་དུ་མེད་པའི་ལེའུ་རེ་དྲུག་པ་ལ་གཉིས་ཏེ། བསྟན་པ་དང་། བཤད་
པའོ། །དང་པོ་ནི། དེ་ལྟར་སྐྱེ་མེད་བྱང་ཆུབ་སེམས་ཀྱི་ས་ལ་སྒྲིབ་པ་སྦྱང་དུ་མེད་པར་
བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས། ཆོས་ཐམས་ཅད་
ཀུན་བྱེད་བྱང་ཆུབ་སེམས་ཀྱི་རང་བཞིན་ཡེ་སྟོང་སྤྲོས་པ་དང་བྲལ་བ་ཆོས་སྐུ་ཐིག་ལེ་
-324 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཉག་གཅིག་ལས་ཐ་དད་དུ་མེད་པས། ཨ་ཏི་རྫོགས་པ་ཆེན་པོའི་སྤྱོད་པ་ལ་བཟང་ངན་
དང་བླང་དོར་མེད་པར་སྣང་སྤྱོད་ཐམས་ཅད་རང་བྱུང་ཡེ་ཤེས་ཉག་གཅིག་གི་རོལ་
པར་རྟོགས་པ་ཡི་ཚུལ་འདི་གསུངས་སོ། །གཉིས་པ་རྒྱས་བཤད་ལ་གསུམ་སྟེ། ཐེག་
པ་འོག་མས་གཉིས་བཅས་སུ་བཤད་པའི་ཉེས་པ། གཉིས་མེད་ཀུན་བྱེད་རྒྱལ་པོའི་
སྤྱོད་པ་སྤྱད་པ། ནམ་མཁའ་ལྟ་བུའི་སྤྱོད་པ་ལུང་བསྟན་པ་དགོས་ཆེད་དང་བཅས་
པས་དོན་བསྡུ་བའོ། །དང་པོ་ལ་གཉིས་ཏེ། ཐེག་པ་སོ་སོའི་སྤྱོད་པས་དོན་མ་རྟོགས་
པའི་རང་བཞིན་བསྟན་པ་དང་། དེ་ཉིད་སྤང་གཉེན་གྱི་རྟོག་པ་སྦྱང་བ་ལས་བླང་དོར་
མེད་པའི་དོན་མི་རྟོགས་པར་བསྟན་པའོ། །དང་པོ་ནི། ཀྱེ་སེམས་དཔའ་ཆེན་པོ། ཆོས་
ཐམས་ཅད་ཀྱི་རང་བཞིན་ཆོས་ཉིད་མཉམ་པ་ཆེན་པོ་སེམས་ཉིད་རང་བྱུང་གི་ཡེ་ཤེས་
ང་ནི་སྟོན་པ་ཀུན་བྱེད་རྒྱལ་པོ་སྟེ་བཟང་ངན་བླང་དོར་ཀུན་ལས་འདས་པ་ཡིན་པ་ལ།
ང་ལས་བྱུང་བའི་སྟོན་པ་སྐུ་གསུམ་གྱིས་བསྟན་པའི་ཐེག་པ་བ་རྣམས་ཀྱིས་ཆོས་ཉིད་
བྱ་རྩོལ་ལཾས་འདས་པ་དེ་ལྟར་མ་རྟོགས་པར། ལ་ལས་སྟེ་མཚན་ཉིད་ཐེག་པ་བ་རྣམས་
ཀྱིས་དགེ་བ་རྣམས་ལ་བདེ་བའི་རྒྱུར་བལྟས་ནས་སྤྱད་ཅིང་དང་དུ་ལེན་པ་དང་། སྡིག་
པ་ཐམས་ཅད་འདི་ཕྱིའི་སྡུག་བསྔལ་གྱི་འབྱུང་གནས་སུ་མཐོང་ནས་སྤང་ཞིང་དོར་
བར་བྱ་བའི་རང་བཞིན་དུ་རྟོགས་པ་དང་། ལ་ལས་སྟེ་ཕྱི་རྒྱུད་སྡེ་གསུམ་གྱི་ཐེག་པ་
བ་རྣམས་ཀྱིས་དཀར་གསུམཾ་མངར་གསུམ་ལ་སོགས་པ་གཙང་བ་དང་། བདུད་རྩི་
ལྔ་སོགས་མི་གཙང་བ་རྨེ་བའི་རང་བཞིན་དུ་མཐོང་ནས་དེ་གཉིས་ལ་བླང་དོར་བྱ་བའི་
ཡུལ་གཉིས་སུ་མཐོང་ཞིང་རྟོགས་པ་དང་། ལ་ལས་སྟེ་སྔགས་ནང་བ་གཉིས་ཀྱིས་
གཙང་རྨེ་གཉིས་ཀ་མི་འདོར་ཞིང་ཁྱད་པར་དུ་བདུད་རྩི་ཆེན་པོ་ལྔ་ལ་གྲུབ་པ་བཞི་དང་
ཡིན་པ་གསུམ་གྱི་རང་བཞིན་དུ་བལྟས་ནས་དང་དུ་བླང་ཞིང་སྤྱད་པར་བྱ་བའི་ཡུལ་
དུ་རྟོགས་པ་ལས། དེ་ཐམས་ཅད་ཀྱིས་སྤྱད་དང་མ་སྤྱད་མེད་པ་ཆོས་ཉིད་མཉམ་པའི་
དོན་ནི་སུས་ཀྱང་མ་རྟོགས་པ་ཡིན་ནོ་ཞེས་གསུངས་སོ། །
- 325 -



ལེའུ་རེ་དྲུག་པ།
གཉིས་པ་ནི། དེས་ན་གང་ཟག་གང་དག་བཤད་མ་ཐག་པའི་བླང་དོར་རེ་དོགས་ཅན་
གྱི་སྤྱོད་པ་འདི་ལྟ་བུ་ལ་གནས་པ་རྣམས་ནི་ལམ་རང་རང་གི་སྤང་བྱའི་གཉེན་པོའི་
དོན་ཙམ་རྟོགས་པ་ལ་འཇུག་པར་བྱེད་པ་ཡིས། རྣམ་རྟོག་གི་སྤྱོད་ཡུལ་དུ་གྱུར་བའི་
དམིགས་པ་ཡིད་ལ་སྦྱངས་ཤིང་གོམས་པར་བྱ་བ་དེ་རྟོགས་པར་བྱེད་པའི་རྐྱེན་ཙམ་
དུ་འགྱུར་བ་ཡིན་གྱི་ཀུན་བྱེད་རྒྱལ་པོས་ཆོས་ཐམས་ཅད་སེམས་ཉིད་གཅིག་གི་རོལ་
པ་ལས་གཞན་དུ་མེད་པས་བཟང་པོ་དང་དུ་བླང་བ་དང་། ངན་པ་དོར་དུ་མེད་པར་
གཉིས་མེད་མཉམ་པ་ཉིད་ཀྱི་རང་བཞིན་དུ་བསྟན་པའི་སྤྱོད་པ་ནི་དེ་དག་གིས་རྟོགས་
པར་མི་འགྱུར་བས་ན་དེ་ལས་གཞན་དུ་གོལ་བར་གསུངས་སོ། །
གཉིས་པ་ལ་དྲུག་སྟེ། གཉིས་སུ་མེད་པའི་སྤྱོད་པ་ཉིད་བསྟན་པ། གང་སྤྱད་སྐྱེ་མེད་
ཀྱི་རང་བཞིན་ལས་མི་འདའ་བ། ཕྱོགས་བྲལ་ནམ་མཁའི་རང་བཞིན་དུ་བསྟན་པ།
སྣང་སྲིད་དུག་ལྔར་སྣང་བ་སྐྱེ་མེད་ཀྱི་སྤྱོད་པར་བསྟན་པ། དེ་ཉིད་འཁོར་ལ་ལུང་སྟོན་
ཅིག་པར་གདམས་པ། ཀུན་བྱེད་བླང་དོར་མེད་པའི་སྤྱོད་པ་མ་རྟོགས་པའི་སྐྱོན་བསྟན་
པའོ། །དང་པོ་ནི། ཀྱེ་རྩོལ་བཅས་ཀྱི་ཐེག་པ་རྣམས་ལས་ཁྱད་པར་དུ་འཕགས་པ་
སྟོན་པ་ཀུན་བྱེད་རྒྱལ་པོའི་རང་བཞིན་སྤྱོད་པ་བླང་དོར་མེད་པར་བསྟན་པ་ནི། འདི་
ལྟར་དགེ་སྡིག་དང་བླང་དོར་གཙང་སྨེ་དང་ཆེ་ཆུང་བདག་གཞན་དང་འཁོར་འདས་
ལ་སོགས་གཉིས་ཆོས་སུ་སྣང་བ་འདི་ཐམས་ཅད་ཀུན། གཉིས་མེད་ཡེ་ཤེས་ཆེན་པོ་
སྐྱེ་མེད་བྱང་ཆུབ་ཀྱི་སེམས་སུ་དེ་དག་ཐམས་ཅད་ཀུན། བཟང་ངན་བླང་དོར་མེད་
པར་གཅིག་པ་ཡིན་པས་ན། དགེ་བ་ལ་བླང་བར་བྱ་བ་དང་སྡིག་པ་ལ་དོར་བར་བྱ་
བ་གཉིས་སུ་མེད་པའི་དོན་དུ་རྟོགས་པ་དང་། དེ་བཞིན་དུ་ཆོས་ཉིད་གཅིག་གི་རང་
བཞིན་ལ་གཙང་མ་དང་མི་གཙང་གི་དབྱེ་བ་མེད་པ་ཉིད་དུ་རྟོགས་པ་དང་། བདུད་
རྩི་ལྔ་དང་སྦྱོར་སྒྲོལ་ལ་སོགས་པ་ལ་སྤྱད་པས་བཟང་དུ་འགྲོ་བ་དང་མ་སྤྱད་པས་ངན་
དུ་འགྲོ་བ་གཉིས་སུ་མེད་པར་རྟོགས་པ་དང་། ཆོས་ཉིད་བྱང་ཆུབ་སེམས་ཀྱི་གནས་
-326 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལུགས་རྒྱ་ཆད་ཕྱོགས་ལྷུང་དང་བྲལ་བ་ལ་མཐའ་དང་དབུས་སུ་འབྱེད་པ་མེད་པར་
རྟོགས་པ་སྟེ། མདོར་ན་ཆོས་ཐམས་ཅད་ལ་བརྟེན་པའི་གཞི་དང་བསྐྱེད་པའི་རྩ་བ་
མེད་པར་གདོད་ནས་ཡེ་སྟོང་ཆེན་པོ་སྐྱེ་མེད་བྱང་ཆུབ་ཀྱི་སེམས་སུ་གཉིས་མེད་མཉམ་
པ་ཉིད་དུ་རྟོགས་པ་ཡིན་པར་གསུངས་པའོ། །
གཉིས་པ་ནི། ཀྱེ་ཆོས་ཐམས་ཅད་གཉིས་སུ་མེད་པའི་རང་བཞིན་ཡིན་པའི་རྒྱུ་མཚན་
དེ་ཉིད་ཀྱི་ཕྱིར་ན། ཀུན་བྱེད་རྒྱལ་པོའི་སྤྱོད་པ་བླང་དོར་མེད་པའི་རང་བཞིན་དུ་བསྟན་
པ་ནི་དགེ་སྡིག་བླང་དོར་ལ་སོགས་པའི་ཚུལ་གང་ལྟར་སྤྱད་པ་ཡིན་ཀྱང་དེ་ལྟར་དོན་
ལ་གྲུབ་པ་མེད་པས་མི་འགལ་ཏེ། སྒྱུ་འཕྲུལ་ལས། སྦྱོར་སྒྲོལ་བྱ་བ་ཀུན་བྱས་ཀྱང༌། །
རྡུལ་ཆ་ཙམ་ཡང་བྱས་པ་མེད། །ཅེས་གསུངས་པ་ལྟར་དུ་དགེ་སྡིག་སྤང་བླང་ལ་སོགས་
པའི་བྱ་བ་བྱས་པ་དང་མ་བྱས་གཉིས་ཀ་གདོད་ནས་སྐྱེ་བ་མེད་པས་ན། དེ་ལྟར་ཤེས་
པས་གང་ལྟར་སྤྱད་པ་ཐམས་ཅད་སྐྱེ་མེད་ཀྱི་དོན་ལས་འདའ་བ་མེད་པ་ཐམས་ཅད་
ཀུན་ཏུ་བཟང་པོའི་སྤྱོད་པ་ཡིན་པར་གསུངས་ཏེ། ཀུན་ཏུ་བཟང་པོའི་ཆེ་བ་རང་ལ་
གནས་པ་ལས། །དགེ་དང་མི་དགེའི་ལས་རྣམས་ཀུན། །མ་ཆགས་གཉིས་མེད་ཐབས་
ཀྱིས་སྤྱོད། །གང་ལ་རོལ་བས་ཡོན་ཏན་སྣང་། །རྒྱུད་རྐྱེན་རྟེན་འབྲེལ་ལྟོས་པ་ཡིན། །
འདོད་སྤྱོད་ཡོན་ཏན་རྣམ་པ་ལྔ། །ཐབས་དང་ཤེས་རབ་ལ་སོགས་ཀྱང་། །སྤྱད་ན་སྐྱེ་
མེད་རྟོགས་པ་གསལ། །མ་སྤྱད་ན་ཡང་ཉེས་མེད་རྫོགས། །ཡོད་མེད་རྟག་ཆད་ཐམས་
ཅད་ནི། །མ་སྐྱེས་རང་བཞིན་ངང་ལ་མེད། །བདེ་དང་སྡུག་བསྔལ་གཉིས་འཛིན་པ། །
ཐ་དད་མེད་དེ་བྱང་ཆུབ་སེམས། །མྱ་ངན་འདས་དང་འཁོར་བའི་ཆོས། །སྐྱོན་དང་
ཡོན་ཏན་ཐམས་ཅད་ནི། །བཅིང་གྲོལ་མེད་པར་གང་སྤྱོད་པ། །སྤྱོད་པ་ཀུན་ཏུ་བཟང་
པོའོ། །ཞེས་སོ། །
གསུམ་པ་ནི། ཀྱེ་གཞན་ཡང་སྟོན་པ་ཀུན་བྱེད་རྒྱལ་པོ་ང་ཡི་ཡིན་མིན་ཕྱོགས་འཛིན་
དང་བྲལ་བའི་སྤྱོད་པ་བསྟན་པ་ནི། སྐྱེ་མེད་བྱང་ཆུབ་སེམས་ཀྱི་རང་བཞིན་ལ་བྱ་
- 327-



ལེའུ་རེ་དྲུག་པ།
རྩོལ་ཐམས་ཅད་དང་བྲལ་བ་ནམ་མཁའ་ལྟར་བློའི་སྤྱོད་ཡུལ་ཐམས་ཅད་དང་བྲལ་
བར་གནས་པས། དེ་ལ་གྲངས་ཀྱིས་བརྗོད་པ་དང་ཚད་གཟུང་དུ་མེད་ལ། དེ་ལྟར་
སྐྱེ་མེད་བྱང་ཆུབ་ཀྱི་སེམས་ལ་གཉིས་ཆོས་སུ་གྲུབ་པ་གང་ཡང་མེད་པས་འདི་ཉིད་
སྤྱོད་པ་ཡང་དག་པ་མིན་ནོ་ཞེས་དོར་བར་བྱ་བ་དང་། འདི་ནི་ཡང་དག་པ་ཡིན་ནོ་ཞེས་
བླང་བར་བྱ་བའི་ཕྱོགས་ལས་ཀྱང་འདུས་པ་སྟེ། འདི་ལྟ་བུའི་མཉམ་ཉིད་ཕྱོགས་ལྷུང་
དང་བྲལ་བའི་རང་བཞིན་ཅན་འདི་ནི་ཀུན་བྱེད་བྱང་ཆུབ་སེམས་ཀྱི་སྤང་བླང་དགག་
སྒྲུབ་མེད་པའི་སྤྱོད་པ་ཡིན་པར་སྟོན་པ་ཀུན་བྱེད་རྒྱལ་པོ་ང་ཉིད་ཀྱིས་རྟོགས་སོ་ཅེས་
པའོ། །
བཞི་པ་ནི། དེ་ལྟར་ཀུན་བྱེད་བྱང་ཆུབ་སེམས་ཀྱི་སྤྱོད་པ་ལ་ཡིན་མིན་དང་བཟང་ངན་
གྱི་དབྱེ་བ་མེད་པའི་རྒྱུ་མཚན་གཞན་ཡང་དབྱིངས་སྐྱེ་མེད་ཀྱི་གདངས་ལས་རྩལ་འགག་
མེད་ཀྱི་རོལ་པར་ཤར་ཞིང་། དོན་གཉིས་མེད་ལ་གཉིས་སུ་སྣང་བའི་རང་བཞིན་ཅན་
གྱི་འདོད་པ་ཡི་ཡུལ་ལྔ་པོ་འདི་ཡང་། སྙིང་པོ་བྱང་ཆུབ་སེམས་ཀྱི་རྩལ་ལས་གཞན་
དུ་མེད་པར་སེམས་ཉིད་རང་སྣང་བ་ཡིན་པའི་ཕྱིར་ན་ཡིན་མིན་བླང་དོར་གྱི་དབྱེ་བ་
མེད་པར་ཉི་མ་ཟེར་ལ་རོལ་པ་ལྟར་རང་རྩལ་ལ་རང་ཉིད་རོལ་བས་གཉིས་མེད་རང་
ཤར་གྱི་སྤྱོད་པ་ཡིན་པར་རྟོགས་ལ། དེ་བཞིན་དུ་འདོད་ཆགས་ཞེ་སྡང་ལ་སོགས་པའི་
ཉོན་མོངས་དུག་ལྔ་རུ་སྣང་བ་ཡང་ཡེ་ནས་སེམས་ཉིད་རང་བྱུང་གི་ཡེ་ཤེས་ཀྱི་རྩལ་
མ་འགགས་པར་ཤར་བའི་ཡེ་ཤེས་ཉག་ཅིག་གི་རོལ་པ་ཡིན་པས་བྱང་ཆུབ་སེམས་
ཀྱི་སྤྱོད་པ་ཡིན་པར་རྟོགས་པ་དང་། རང་བྱུང་ཡེ་ཤེས་ཀྱི་རོལ་བར་སྣང་བའི་རྒྱན་གྱི་
རྒྱུ་འབྱུང་བ་ཆེན་པོ་ལྔ་པོ་ཡང་སེམས་ལས་བྱུང་ཞིང་སེམས་ལ་སྣང་བ་སེམས་ལས་
གཞན་དུ་མེད་པས་སེམས་ཀྱི་སྤྱོད་པ་ཡིན་པར་རྟོགས་པ་དང་། ཁམས་གསུམ་སྲིད་
གསུམ་ཀུན་ཀྱང་སྔར་འདོད་པའི་ཁམས་ཀྱང་རང་བྱུང་ཡེ་ཤེས་ཡིན། ཞེས་སོགས་
ཀྱིས་བསྟན་པ་ལྟར་སྙིང་པོ་རང་བྱུང་ཡེ་ཤེས་ལས་གཞན་དུ་མེད་པའི་ཕྱིར་ན་སེམས་ །
- 328 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ཀྱི་སྤྱོད་པ་ཡིན་པར་རྟོགས་པ་སྟེ། དེས་ན་གང་སྣང་ཅི་ཤར་ཐམས་ཅད་སྐྱེ་མེད་བྱང་
ཆུབ་སེམས་ཀྱི་རང་བཞིན་དུ་མ་རྟོགས་པ་ཡི་མ་དག་འཁྲུལ་པའི་སྤྱོད་པ་ཞིག་ནི་རྡུལ་
ཙམ་ཡོད་པར་རྒྱལ་བ་ཀུན་གྱི་མེས་པོ་ངས་མ་བཤད་དོ་ཞེས་པ་སྟེ། ནམ་མཁའི་མཐའ་
དང་མཉམ་པ་ལས། སྤྱོད་བྲལ་ཀུན་བཟང་རོལ་པ་འདི། །རོལ་པ་མ་འགགས་རང་
འཆར་རྫོགས། །མ་བཅོས་སྙིང་པོར་སྤྱོད་པས་ན། །མཐའ་དབུས་མེད་པའི་ཀློང་དུ་
རོལ། །ཞེས་གསུངས་པ་ལྟར་ཐམས་ཅད་ཀུན་ཏུ་བཟང་པོའི་རོལ་པ་མ་བཅོས་རང་
ཤར་གྱི་སྤྱོད་པ་ཡིན་པར་གསུངས་སོ། །ལྔ་པ་ནི། ཀྱེ་འདི་ལྟར་སྣང་བའི་ཆོས་ཐམས་
ཅད་རིག་པ་རང་བྱུང་གི་ཡེ་ཤེས་གཅིག་གི་རོལ་པ་ཡིན་པའི་རྒྱུ་མཚན་དེ་ཡི་ཕྱིར་ན།
སེམས་དཔའ་རྡོ་རྗེ་ཁྱོད་ཀྱིས་ནི་སྟོན་པ་ཀུན་བྱེད་རྒྱལ་པོ་ང་ཡི་སྤྱོད་པ་བླང་དོར་མེད་
པའི་དོན་འདི་རྟོགས་པར་གྱིས་ལ། དེ་ལྟ་བུའི་ཆོས་ཉིད་མཉམ་པ་ཆེན་པོ་ཀུན་བྱེད་
བྱང་ཆུབ་སེམས་ཀྱིརང་བཞིན་བཟང་ངན་བླང་དོར་གཉིས་སུ་མེད་པར་འགྲོ་བ་ཀུན་
གྱིས་རྟོགས་པའི་ཕྱིར་དུ་ཀུན་བྱེད་ང་ཡི་འཁོར་གྱི་ནང་དུ་ཡང་སེམས་དཔའ་རྡོ་རྗེ་ཁྱོད་
ཀྱིས་དེ་ལྟར་ལུང་སྟོན་ཅིག་ཅེས་གདམས་སོ། །
དྲུག་པ་ནི། གལ་ཏེ་དེ་ལྟ་བུའི་ཀུན་བྱེད་ང་ཡི་སྤྱོད་པ་བླང་དོར་མེད་པའི་རང་བཞིན་
ཆོས་ཉིད་མཉམ་པ་ཆེན་པོའི་དོན་དེ་མ་རྟོགས་པར། སྐུ་གསུམ་གྱི་སྟོན་པའི་འཁོར་
གྱི་སྤྱོད་པ་སྤང་བླང་དགག་སྒྲུབ་ཅན་ལ་གང་ཟག་གང་ཞིག་ཞེན་ཅིང་རྩོལ་བར་བྱས་
པས་ནི། འཇིག་རྟེན་ན་རྒྱུ་འབྲས་སྤང་བླང་ལ་སོགས་པ་གཟུང་འཛིན་མཚན་མར་
སྣང་བའི་ཆོས་ལ་ཞེན་པས་དམིགས་མཚན་སྤྲོས་པ་ཀུན་ལས་འདས་པའི་ཀུན་བྱེད་
བྱང་ཆུབ་སེམས་ཀྱི་མ་བཅོས་མཉམ་པ་ཆེན་པོའི་སྤྱོད་པ་ལས་ལོག་པའི་ལྟ་སྤྱོད་ངན་
པ་ལ་འཆོལ་བར་གྱུར་ནས། གོང་དུ་བསྟན་པའི་ཀུན་བྱེད་རྒྱལ་པོའི་ཆོས་ཉིད་བླང་
དོར་མེད་པའི་སྤྱོད་པ་རྟོགས་པར་མི་བྱེད་པ་དེས་ན། དེ་ལྟ་བུའི་སྤྱོད་པ་ངན་པ་ལས་
ལྡོག་པའི་ཕྱིར་དུ་སྤྱོད་པ་བླང་དོར་མེད་པོའི་ལུང་འདི་སྟོན་དགོས་པར་གསུངས་པའོ། །
ར་
དུ
-329 -



ལེའུ་རེ་དྲུག་པ།
གསུམ་པ་དོན་བསྡུ་བ་ལ་བཞི་སྟེ། ལུང་སྟོན་ཅིག་པར་གདམ་པ་དངོས། དེའི་དགོས་
པ། དེས་ཕྱིར་ལུང་སྟོན་པར་གདམས་པ། དེའི་ཉིང་དགོས་བསྟན་པའོ། །དང་པོ་ནི།
ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ང་ཡིས་ད་ལྟ་འཁོར་གྱི་ནང་དུ་སྤྱོད་པའི་ཁྱད་
པར་དགག་སྒྲུབ་སྤང་བླང་དང་བྲལ་བ་ལུང་བསྟན་པ་གང་ཞིག །ཆོས་ཐམས་ཅད་སྐྱེ་
མེད་བྱང་ཆུབ་སེམས་སུ་ཤེས་པས་སྤྱོད་བ་བཟང་ངན་གང་ལ་ཡང་མ་ཆགས་ཤིང་བླང་
དོར་མེད་པའི་སྤྱོད་པ་འདི་ཡིས། ཆོས་ཐམས་ཅད་སྐྱེ་མེད་བྱང་ཆུབ་སེམས་ཀྱི་ཀློང་
དུ་མཉམ་ཉིད་བླང་དོར་མེད་པར་རྟོགས་པ་ཡིན་པར་ལུང་བསྟན་པ་བཞིན་དུ་སེམས་
དཔའ་རྡོ་རྗེ་ཁྱོད་ཀྱིས་ཀྱང་འཁོར་རྣམས་ལ་དེ་ལྟར་དུ་ལུང་སྟོན་ཅིག་ཅེས་པའོ། །
གཉིས་པ་ནི། དེ་ལྟར་ལུང་བསྟན་པ་ལ་དགོས་པའམ་ཡོན་ཏན་ཅི་ཡོད་སྙམ་ན། སེམས་
དཔའ་རྡོ་རྗེ་ཁྱོད་ཀྱིས་འཁོར་རྣམས་ལ་ཀུན་བྱེད་རྒྱལ་པོའི་སྤྱོད་པ་གོང་དུ་ཇི་སྐད་བསྟན་
པ་དེ་ལྟར་ལུང་བསྟན་པས། འཁོར་རྣམས་ཀྱང་སྣང་སྲིད་འཁོར་འདས་ཀྱི་ཆོས་ཐམས་
ཅད་ལ་བཟང་ངན་བླང་དོར་མེད་པར་སྐྱེ་མེད་བྱང་ཆུབ་ཀྱི་སེམས་གཅིག་གི་རང་བཞིན་
དུ་རྟོགས་པར་འགྱུར་བའི་དགོས་པ་ཡོད་དོ། །གསུམ་པ་ནི། དེ་ལྟ་བུའི་དགོས་པ་
ཁྱད་པར་དུ་འཕགས་པ་ཡོད་པའི་རྒྱུ་མཚན་དེས་ན་འཁོར་བ་དང་མྱ་ངན་ལས་འདས་
པའི་ཆོས་རྣམས་ཐམས་ཅད་ནི་གདོད་ནས་སྐྱེ་བ་མེད་པ་ནམ་མཁའི་རང་བཞིན་ལྟར།
སྟོན་པ་ཀུན་བྱེད་ང་དང་ཐུགས་སྲས་སེམས་དཔའ་ཆེན་པོ་ཁྱོད་ཀྱིས་ཇི་ལྟར་རྟོགས་
པ་དེ་ཇི་ལྟ་བར་ཁྱོད་ཀྱིས་འཁོར་རྣམས་ཀྱི་ནང་དུ་ཡང་དེ་ལྟར་ལུང་སྟོན་པར་མཛོད་
ཅིག་ཅེས་གདམས་སོ། །བཞི་པ་ནི། དེ་ལྟར་བསྟན་པ་ལ་དགོས་པ་དང་ལྡན་པར་མ་
ཟད་ཉིང་དགོས་ཀྱི། ཁྱད་པར་ཡང་འདི་ལྟར་ཡོད་དེ། གང་ཞེ་ན་དེ་ལྟ་བུའི་མ་བཅོས་
གང་ཤར་གྱི་སྤྱོད་པ་བླང་དགག་སྒྲུབ་དང་བྲལ་བའི་ཚུལ་དེ་སྔ་བར་ལུང་བསྟན་པ་ཐོས་
པ་དང་། དེ་ལ་བརྟེན་ནས་དོན་ཇི་བཞིན་དུ་རྟོགས་པས་འགྲོ་བ་ཐམཾས་ཅད་ཀུན་བྱེད་
བྱང་ཆུབ་སེམས་ཀྱི་རང་བཞིན་སྐྱེ་མེད་མཉམ་པ་ཉིད་ཀྱི་དོན་ལ་ཕྱམ་གཅིག་ཏུ་གནས་
-330 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར་འགྱུར་བའི་ཉིང་དགོས་དང་ལྡན་པ་ཡིན་ནོ། །ཞེས་གསུངས་སོ། །ལེའུའི་མཚན་
ནི༔ བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྤྱོད་པ་བླང་དོར་མེད་པར་རྟོགས་
པའི་ལེའུ་སྟེ་དྲུག་ཅུ་རྩ་དྲུག་པའི་འགྲེལ་པའོ།། །།
དོན་གསུམ་པ་སྐུ་གསུམ་ལྷུན་གྱིས་གྲུབ་པའི་སེམས་ཉིད་ཐོབ་བྱ་ཐོབ་བྱེད་དུ་མ་གྲུབ་
པས་སངས་རྒྱས་ཕྱི་ནས་འདོད་པའི་འབྲས་བུས་སད་ཁྱེར་དུ་བསྟན་པ་ལ་གཉིས་ལས།
རང་བྱུང་གི་ཡེ་ཤེས་ལ་སྒྲུབ་པ་བསལ་ནས་དག་པའི་ཆོས་སྐུ་སྔར་མེད་གསར་བྱུང་མི་
འཐད་པར་བསྟན་པ་དང་། ཡེ་ནས་རྫོགས་པའི་སེམས་ཉིད་ལ་ལམ་གྱིས་བསྒྲུབ་པའི་
ཚོགས་གཉིས་དག་པས་བསྐྱེད་པའི་གཟུགས་སྐུ་སྔར་མེད་གསར་བྱུང་མི་འཐད་པར་
བསྟན་པའོ། །དང་པོ་ནི། སེམས་ཉིད་ཡེ་ནས་དག་པས་དྲི་མས་བསྒྲིབ་ཏུ་མེད་པའི་
ཡེ་ཤེས་རང་ཆས་སུ་བསྟན་པའི་ལེའུ་དྲུག་ཅུ་རྩ་བདུན་པ་ལ་གཉིས་ཏེ། བསྟན་པ་དང་།
བཤད་པའོ། །དང་པོ་ནི། དེ་ལྟར་ཀུན་བྱེད་བྱང་ཆུབ་སེམས་ཀྱི་ངོ་བོ་ལ་འཁོར་འདས་
བཟང་ངན་ལ་སོགས་པ་གཉིས་ཆོས་གང་ཡང་མ་གྲུབ་པས་སྤྱོད་པ་སྤྱད་དུ་མེད་པར་
བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས། སེམས་ཉིད་རང་བྱུང་གི་
ཡེ་ཤེས་འོད་གསལ་འདུས་མ་བྱས་པའི་རང་བཞིན་ལ་སྒྲིབ་པ་བསལ་དུ་མེད་པར་
སྟོན་པ་ཀུན་བྱེད་ཉིད་ཀྱིས་ཇི་ལྟར་རྟོག་པ་ཡི་ཚུལ་འདི་གསུངས་སོ། །གཉིས་པ་རྒྱས་
པར་བཤད་པ་ལ་གསུམ་སྟེ། སེམས་དང་སྒྲིབ་པ་ཐ་དད་དབྱེ་བའི་དྲི་མ་བསལ་ནས་
ཡེ་ཤེས་བསྒྲུབ་པས་ནམ་ཡང་མི་འགྲུབ་པར་བསྟན་པ། སྒྲིབ་པ་མེད་པའི་ཡེ་ཤེས་ཉིད་
བཤད་པ། རང་བྱུང་གི་ཡེ་ཤེས་སྣང་བ་ཆེན་པོ་རང་གསལ་ཡེ་ཤེས་ཀྱི་རྒྱལ་པོར་བསྟན་
པས་དོན་བསྡུ་བའོ། །དང་པོ་ལ་གཉིས་ཏེ། སྒྲིབ་པ་བསལ་ཞིང་ཡེ་ཤེས་བསྒྲུབ་པ་
གང་གིས་བསྟན་པའི་ཚུལ། དེ་ཉིད་དྲང་དོན་དུ་བཀོད་པས་སྙིང་པོའི་ཡེ་ཤེས་མི་མཐོང་
བར་བསྟན་པའོ། །དང་པོ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ངས་གདུལ་བྱ་
རྣམས་རང་རང་གི་སྐལ་བ་དང་འཚམས་པར་ཇི་ལྟར་འདུལཾ་བའི་ཐབས་སྣ་ཚོགས་སུ་
- 331 -



ནོ༑ ༑
ལེའུ་རེ་བདུན་པ།
བསྟན་པའི་ཕྱིར་དུ། ཀུན་བྱེད་ང་ལས་བྱུང་བའི་སྟོན་པ་སྐུ་གསུམ་གྱིས་ནི་ལམ་ཉམས་
སུ་བླང་བ་ལ་བརྟེན་ནས་ད་གཟོད་སྒྲིབ་པ་བསལ་ཞིང་ཡེ་ཤེས་བསྒྲུབ་པར་བྱེད་པའི་
རང་བཞིན་ཅན་དུ་རྟོགས་ལ། དེ་ལྟར་སྐུ་གསུམ་གྱི་སྟོན་པ་གསུམ་གྱིས་རང་རང་གིས་
ཇི་ལྟར་རྟོགས་པ་ལྟར་དུ་འཁོར་རྣམས་ལ་ཡང་དེ་ལྟར་དུ་ལུང་སྟོན་པར་བྱེད་པ་ཡིན་
གཉིས་པ་ནི། དེས་ན་སྐུ་གསུམ་གྱི་སྟོན་པས་རང་རང་གི་འཁོར་རྣམས་ལ་གོང་དུ་
བཤད་པ་དེ་ལྟར་བསྟན་པ་བཞིན་དུ། དེ་དག་གི་འཁོར་རྣམས་ཀུན་གྱིས་ཇི་ལྟར་གོ་
ཞིང་རྟོགས་པར་བྱེད་པ་ཡང་དྲང་དོན་དགོང་པ་ཅན་གྱི་ལུང་དེ་བཞིན་དུ་སྒྲིབ་པ་བསལ་
ཞིང་ཡེ་ཤེས་གསར་དུ་བསྐྱེད་པའི་རང་བཞིན་དུ་རྟོགས་པ་ཡིན་ཏེ། དེས་ན་རྒྱལ་བ་
སྐུ་གསུམ་གྱི་འཁོར་དེ་དག་རང་རང་གང་ལ་མོས་པའི་དོན་རྒྱུ་འབྲོས་རྩོལ་སྒྲུབ་ཅན་
གྱི་ལམ་དེ་ལ་ཞེན་པའི་ཕྱིར་ན། སྟོན་པ་ཀུན་བྱེད་ང་ཡི་རྩོལ་མེད་རང་བྱུང་གི་ཐེག་
པ་འདི་ཉིད་ཉན་པའི་འཁོར་དུ་འདུ་ནུས་པ་མ་ཡིན་པས་འདུ་བར་མི་བྱེད་ཅིང་དེའི་
དབང་གི་སྙིང་པོ་རང་བྱུང་གི་ཡེ་ཤེས་རྒྱུ་འབྲས་རྩོལ་སྒྲུབ་ལས་འདས་པའི་དོན་འདི་
ཡང་མི་རྟོགས་པར་གསུངས་སོ། །གཉིས་པ་སྒྲིབ་པ་མེད་པའི་ཡེ་ཤེས་ཉིད་བཤད་པ་
ལ་དྲུག་སྟེ། ཆོས་ཀུན་མ་སྐྱེས་དེ་བཞིན་ཉིད་དུ་བསྟན་པས་སྒྲིབ་པ་གཞི་ལ་དག་ཚུལ།
གྲངས་དང་སྤང་གཉེན་གཉིས་འཛིན་འདས་པས་བསམ་བརྗོད་དམིགས་པའི་ཡུལ་
ལས་འདས་ཚུལ། ཆོས་དབྱིངས་ཀུན་གསལ་འགགས་པ་མེད་པས་དེ་ལས་སྣང་བ་
གྲངས་ལས་འདས་ཚུལ། སེམས་ཉིད་རང་བཞིན་མཁའ་ལྟར་དག་པས་གཡོ་བྱེད་སྤྲོས་
པའི་མཐའ་དང་བྲལ་ཚུལ། གཡོ་མེད་མཉམ་བཞག་ངང་ལ་གནས་དུས་སྒོ་ལྔའི་སྣང་
ཡུལ་གསལ་ལ་འཛིན་མེད་རྟོག་བྲལ་གང་གིས་གོམས་ན་ཤིན་ཏུ་རྣལ་འབྱོར་པ་ཡི་གར་
ཟག་ཏུ་བསྟན་ཚུལ། སྟོན་པས་ཇི་ལྟར་རྟོགས་པ་དེ་ཉིད་རྟོགས་པར་གྱིས་ཤིག་པའི་
དོན་ལ་འདོམས་ཚུལ་ལོ། །
- 332 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་པོ་ནི། ཀྱེ་སྟོན་པ་ཀུན་བྱེད་རྒྱལ་པོ་ང་ཡིས་ཨ་ཏི་རྫོགས་པ་ཆེན་པོའི་རིགས་ཅན་
གྱི་ལས་དང་སྐལ་བར་ལྡན་པའི་འཁོར་རྣམས་ལ་རྩོལ་མེད་རང་བྱུང་གི་ཡེ་ཤེས་མ་
བཅོས་ཇི་བཞིན་པའི་དོན་ལུང་ཕོག་པ་ནི། ཇི་ལྟར་ན་སྣང་གྲགས་ལ་སོགས་པའི་
མཚན་ཉིད་ཅན་དུ་གནས་པའི་འཁོར་འདས་ཀྱི་ཆོས་རྣམས་མ་ལུས་པ་ཀུན། གདོད་
ནས་མ་སྐྱེས་པ་ཆོས་ཉིད་དེ་བཞིན་ཉིད་ཀྱི་ངང་དུ་བཟང་ངན་དང་ཐ་དད་མེད་པར་
ཆོས་ཀུན་གཉིས་མེད་རོ་གཅིག་ཏུ་གནས་པའི་ཕྱིར་ན། སེམས་ཅན་རྣམས་ཀྱི་རྒྱུད་
སྒྲིབ་པ་དང་བཅས་པ་དང་སངས་རྒྱས་རྣམས་ཀྱི་ཐུགས་རྒྱུད་མི་སྒྲིབ་པ་ལྟ་བུའི་གཉིས་
སུ་གནས་པར་མི་བྱེད་པར། ཆོས་ཐམས་ཅད་ཡེ་ནས་སྒྲིབ་པ་མེད་པ་ཆོས་སྐུ་ཐིག་ལེ་
ཉག་གཅིག་ཏུ་གནས་པར་བསྟན་ཏེ། ངེས་དོན་འདུས་པ་ལས། དཔེར་ན་ཉི་མའི་སྙིང་
པོ་ལ། །གཞན་གྱིས་མ་བྱས་རང་གསལ་བཞིན། །ཐམས་ཅན་ཡེ་ཤེས་ཆོས་སྐུར་
གསལ། །མ་རིག་མུན་པ་གདོད་ནས་སངས། །ཞེས་གསུངས་པ་ལྟ་བུ་ཡིན་པ་དེ་ཡི་
ཕྱིར་ན་སེམས་ཉིད་རང་བྱུང་གི་ཡེ་ཤེས་དང་སྒྲིབ་པ་གཉིས་ཐ་དད་པ་ཞིག་ཡོད་པར་
སྟོན་པ་ང་ཡིས་མ་འབྱེད་དེ་ཞེས། ཇི་སྐད་དུ་ཀུན་མཁྱེན་བླ་མས། ཀུན་རྫོབ་རྣམ་ཆད་
རྣམ་དབྱེའི་ཡུལ་འདསཾ་པས། །བཏགས་པའི་བདེན་གཉིས་འདས་ཕྱིར་སྤྲོས་ཀུན་ཞི། །
ཞེས་གསུངས་པ་ལྟར་སྒྲིབ་པ་ཞིག་གཤིས་ལ་ཡོད་མ་མྱོང་བས་ཐ་དད་དུ་དབྱེ་བར་བྱ་
བའི་ཆོས་མེད་པར་བསྟན་ལ། དེས་ན་སྒྲིབ་པ་དང་མི་སྒྲིབ་པའི་ཆོས་སུ་ཐ་དད་པ་
རིས་ཆད་ཅན་དུ་མི་ལྟ་ཞིང་། མཐར་ཐུག་གི་དོན་ལ་སྤྲོས་པ་ཐམས་ཅད་ལས་འདས་
པ་ཡིན་པས་སྒྲིབ་པ་དང་མི་སྒྲིབ་པ་གང་དུའང་གྲུབ་པ་མེད་པའི་དོན་མཐའ་གྲོལ་ཕྱོགས་
ཡན་ཆེན་པོ་ལ། གཟུང་འཛིན་རྣམ་རྟོག་གི་རང་བཞིན་དུ་བརྟགས་ཏེ་གཉིས་ཆོས་ཀྱི་
གྲངས་སུ་མི་བགྲང་ལ། དེ་བཞིན་དུ་རང་བྱུང་འདུས་མ་བྱས་པའི་ཡེ་ཤེས་ཡིན་པའི་
ཕྱིར་ན་རྒྱུ་ཚོགས་གཉིས་བསགས་པ་ལ་སོགས་པ་རྩོལ་བ་དང་བཅས་པའི་སྒོ་ནས་
འབྲས་བུའི་ཏེ་འབྲས་བུ་བསྒྲུབ་པའི་ཚུལ་གྱིས་ཆོས་ཉིད་སྙིང་པོའི་དོན་གསར་དུ་མི་
•333 -



ལེའུ་རེ་བདུན་པ།
བསྐྱེད་པར་ཡེ་ནས་སྒྲིབ་མེད་རང་བྱུང་གི་ཡེ་ཤེས་འོད་གསལ་འདུས་མ་བྱས་པའི་རང་
བཞིན་དུ་ལུང་བསྟན་པར་གསུངས་སོ། །
གཉིས་པ་ནི། ཀྱེ་སྟོན་པ་ཀུན་བྱེད་རྒྱལ་པོ་ང་ཡི་སེམས་ཉིད་རང་བྱུང་གི་ཡེ་ཤེས་ཡེ་
ནས་བསལ་བཞག་དང་བྲལ་བར་སྟོན་པའི་བཀའ་འདི་ནི། སྐུ་གསུམ་གྱི་སྟོན་པ་
རྣམས་ཀྱིས་རང་རང་གི་གདུལ་བྱ་རྣམས་རིམ་གྱིས་དྲང་བའི་དོན་དུ་གསུངས་བའི་ལུང་
རྣམས་དང་མི་མཐུན་པས་ན། ཀུན་བྱེད་ཀྱི་བཀའ་འདི་ལ་སེམས་ཉིད་སྐྱེ་བ་མེད་པ་
གཅིག་གི་རང་བཞིན་མཚན་མའི་སྤྱོད་ཡུལ་ཀུན་ལས་འདས་པ་ལ་རྣམ་རྟོག་མཚན་
མའི་གྲངས་སུ་མི་བགྲང་ཞིང་། ཆོས་ཐམས་ཅད་སེམས་ཉིད་ཀྱི་རྩལ་ལས་རང་སྣང་
ཙམ་མ་གཏོགས་གཟུང་འཛིན་གཉིས་སྣང་གི་ཆོས་སུ་གྲུབ་པ་མེད་པས་ན་ཡུལ་དང་
ཤེས་པ་སོ་སོ་རྒྱང་ཆད་དུ་མི་བལྟ་ཞིང་། སྤང་བྱ་སྒྲིབ་གཉིས་ཀྱི་གཉེན་པོའི་ཆོས་ཚོགས་
གཉིས་བསགས་པ་སོགས་ལ་མི་བརྟེན་ལ། རིག་པ་དང་མ་རིག་པ་གཉིས་ཀ་བློས་
བཏགས་པ་ཙམ་ལས་ཆོས་ཉིད་སྐྱེ་བ་མེད་པའི་དབྱིངས་ན་རང་བཞིན་ཐ་དད་ཀྱི་ཆོས་
སུ་གྲུབ་པ་མེད་པར་ཆོས་ཉིད་གཅིག་གི་རང་བཞིན་ཡིན་པས་ན། དེ་ལྟ་བུའི་ཆོས་ཉིད་
གཅིག་གི་རང་བཞིན་དེ་ལ་སྤང་བླང་གཉིས་སུ་འཛིན་ཅིང་ཞེན་པས་མཚན་མའི་གྲངས་
སུ་མི་འདེབས་ཤིང་། ཆོས་ཉིད་རྣམ་པར་མི་རྟོག་པའི་ཡེ་ཤེས་དེ་ཉིད་དམིགས་བསམ་
གྱི་ཡུལ་ལས་འདས་པས་འདུ་ཤེས་རྣམ་རྟོག་གི་མཚན་མ་རང་རྒྱུད་པ་དང་མཚུངས་
པར་བལྟས་ནས་དེའི་ནང་དུ་མི་འཇོག་པའམ་གྲངས་སུ་མི་བགྲང་སྟེ། རང་བྱུང་རིག་
པའི་ཡེ་ཤེས་ནི་གདོད་ནས་རྣམ་རྟོག་གི་སྤྲོས་པ་ཐམས་ཅད་དང་ངང་གིས་བྲལ་བ་ཡིན་
པའི་ཕྱིར་རོ། །འོ་ན་རྣམ་པར་མི་རྟོག་པའི་ཡེ་ཤེས་དེ་ལ། བཟང་ངན་བླང་དོར་སོགས་
སུ་འབྱེད་པའི་འདུ་ཤེས་གཏན་ནས་མེད་ན་ཆོས་ཐམས་ཅད་སོ་སོར་མི་མཁྱེན་པར་
འགྱུར་རོ་སྙམ་ན། དེ་ལྟར་སོ་སོར་འབྱེད་ཅིང་འཛིན་པའི་བློས་དམིགས་པའི་ཡུལ་དུ་
ཆོས་རྣམས་ངེས་ངེས་ཡིན་ཡིན་གྱི་ཚུལ་དུ་འཇོག་ཅིང་ཤེས་པར་བྱེད་པ་མ་ཡིན་ཀྱང་།
- 334 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དཔེར་ན་རྒྱ་མཚོ་ལ་གཟའ་སྐར་བཀྲ་བ་བཞིན་ཏུ་དམིགས་མེད་བསམ་བརྗོད་བྲལ་
བའི་ཡེ་ཤེས་ཀྱི་ཀློང་དུ་དུས་གཅིག་ལ་ཆོས་ཐམས་ཅད་ཀུན་གསལ་ལ་མ་འདྲེས་པར་
མཁྱེན་ཅིང་། དེ་ལྟར་མཁྱེན་པའི་དུས་ཉིད་ནས་གཟུང་འཛིན་རྣམ་རྟོག་གི་སྤྲོས་པ་
ཀུན་དང་བྲལ་བ་ཡིན་པས་ཕལ་པའི་བློའི་ཡུལ་ལས་འདས་པ་སྟེ། མངོན་རྟོག་རྒྱན་
ལས། རྨི་ལམ་དང་ནི་དེ་མཐོང་ཉིད། །གཉིས་ཀྱི་ཚུལ་དུ་མི་མཐོང་ལྟར། །ཆོས་རྣམས་
གཉིས་སུ་མེད་པ་ཡི། །དེ་ཉིད་སྐད་ཅིག་གཅིག་གིས་མཐོང་། །ཞེས་གསུངས་པ་ལྟར་
ཏེ་དེས་ན་སྟོན་པ་ཀུན་བྱེད་ཉིད་ཀྱི་བཀའ་ལས་ཇི་ལྟར་བྱུང་བ་དེ་ལྟར་དུ་སེམས་དཔའ་
རྡོ་རྗེས་ཀྱང་ཡང་དག་པར་རྟོག་པར་གྱིས་ཤིག་ཅེས་སོ། །
གསུམ་པ་ནི། ཀྱེ་སྟོན་པ་ཀུན་བྱེད་རྒྱལ་པོ་ང་ཡི་རང་བཞིན་ནི་ཆོས་དབྱིངས་སྐྱེ་བ་
མེད་པའི་ངང་ལས་འཁོར་འདས་ཀྱི་ཆོས་མ་ལུས་པ་ཀུན་གསལ་ལ་འགགས་པ་མེད་
པར་འཆར་བའི་ཕྱིར་ན། དེ་ལྟ་བུའི་རང་བྱུང་ཡེ་ཤེས་ཀྱི་རྩལ་ལས་ཤར་བའི་སྣང་བ་
དེ་ཉིད་ཚད་ལས་འདས་པས་གྲངས་དང་ཚད་བཟུང་བའི་སྒོ་ནས་བགྲང་དུ་མེད་ལ་
གལཾ་ཏེ་བགྲང་བར་བྱས་ན་མཐའ་ལས་འདས་ཤིང་ཆེ་བའི་ཡོན་ཏན་ལྡན་པའི་ཚུལ།
ཀུན་མཁྱེན་རོང་ཟོམ་ཆེན་པོས། བྱང་ཆུབ་སེམས་ཀྱི་ཆེ་བ་ཡིན། །དཔེར་ན་རིན་པོ་
ཆེ་གསེར་གླིང་ན། །ས་རྡོ་མིང་ཡང་མེད་པར། ཐམས་ཅད་གསེར་གྱི་རང་བཞིན་དུ་
གནས་པ་བཞིན་དུ་ཕྱི་ནང་སྣང་སྲིད་ཀྱིས་བསྡུས་པའི་ཆོས་ཐམས་ཅད་ལ། འཁོར་བ་
དང་ངན་སོང་ལ་སོགས་ཏེ་ཉེས་སྐྱོན་ཀྱི་ཆོས་སུ་བཏགས་པ་ནི་མིང་ཙམ་ཡང་མེད་དེ།
ཐམས་ཅད་ཀུན་ཏུ་བཟང་པོའི་རོལ་པའི་རྒྱན་མ་འགགས་ཙམ་དུ་སྣང་བ་དེ་བཞིན་
གཤེགས་པའི་ཆེ་བ་ཉིད་དོ། །ཞེས་གསུངས་པ་ལྟར་གང་སྣང་ཅི་ཤར་ཐམས་ཅད་བྱང་
ཆུབ་སེམས་ཀྱི་ཆེ་བའི་ཡོན་ཏན་དུ་སྣང་བ་ཡེ་ཤེས་ཀྱི་རོལ་པ་ཡིན་ཏེ། ངེས་དོན་འདུས་
པ་ལས། དཔེར་ན་དགུན་ཟླ་འབྲིང་པོ་ལ། །སྤང་ལ་མེ་མཆེད་ཇི་བཞིན་དུ། །ཅི་དྲན་
ཆོས་སྐུ་འོད་གསལ་བས། །ཐམས་ཅད་ཡེ་ཤེས་ཉིད་དུ་གསལ། །ཞེས་གསུངས་པ་
-335-



ལེའུ་རེ་བདུན་པ།
དེས་ན་དེ་ལྟ་བུའི་ཡོན་ཏན་གྱི་རོལ་པ་ཚད་མེད་པ་དེ་དག་རེ་རེ་བཞིན་དེ་ལ་ཡེ་ཤེས་
ཀྱི་རྣམ་གྲངས་སོ་སོར་དབྱེ་ཞིང་བསྟན་པས་བསྐལ་པའི་བར་དུ་བརྗོད་པས་ཀྱང་དེ་
དག་གི་ཚད་མི་རྫོགས་པར་ལུང་བསྟན་ཏོ། །བཞི་པ་ནི། ཀྱེ་གོང་དུ་བསྟན་པ་དེ་ལྟ་
བུའི་ཆེ་བའི་ཡོན་ཏན་ཚད་མེད་པ་འཆར་བའི་གཞིར་གྱུར་པའི་ཀུན་བྱེད་རྒྱལ་པོ་ང་
ཡི་རིག་པ་རང་བྱུང་གི་ཡེ་ཤེས་འདི་ནི་ཡོད་མེད་སྣང་སྟོང་ལ་སོགས་པ་གང་དུའང་
རྣམ་པར་མི་རྟོག་ཅིང་གཟུང་འཛིན་མཚན་མའི་སྤྲོས་པ་ཀུན་དང་བྲལ་བས། མཚན་
མོའི་སྤྱོད་ཡུལཾ་ཐམས་ཅད་རབ་ཏུ་ཞི་ཞིང་རྡུལ་མེད་ནམ་མཁའ་ལྟར་གནས་པ་སྟེ།
རྒྱུ་མཚན་དེས་ན་སེམས་ཉིད་རང་བྱུང་གི་ཡེ་ཤེས་དེ་ཉིད་གདོད་ནས་སྐྱེ་བ་མེད་པ་ཡེ་
སྟོང་ནམ་མཁའ་ལྟ་བུའི་རང་བཞིན་ཡིན་པས་རྒྱུ་འབྲས་རྩོལ་སྒྲུབ་ཐམས་ཅད་དང་
བྲལ་བའོ། །ཞེས་སུ་བསྟན་པ་ཡིན་ནོ། །
ལྔ་པ་ནི། དེ་ལྟ་བུའི་རང་བྱུང་ཡེ་ཤེས་ཆེན་པོའི་གཤིས་ལུགས་རིག་པ་རང་གནས་ཀྱི་
བསམ་གཏན་ནམ་གཡོ་མེད་མཉམ་བཞག་ཆེན་པོའི་ངང་ལ་རང་བབ་ཏུ་གནས་དུས།
གནས་ལུགས་རང་བྱུང་གི་ཡེ་ཤེས་གཅིག་གི་ངང་ལས་སྐད་ཅིག་ཙམ་མ་གཡོས་ཀྱང་།
རིག་གདངས་འགགས་པ་མེད་པའི་རང་རྩལ་སྒོ་ལྔའི་སྣང་ཡུལ་ཐམས་ཅད་མ་འགགོས་
པའི་སྣང་ཆར་ཡུལ་ལྔ་སོ་སོའི་རྣམ་པའི་ཁྱད་པར་སྣ་ཚོགས་སུ་སྣང་ཡང་སྣང་དུས་ཉིད་
ནས་འཛིན་ཞེན་གྱིས་མ་བཅོས་པར་ཡེ་ཤེས་རྟོགས་བྲལ་གྱི་ངོ་བོར་སོ་སོར་གསལ་
བ་དེ་ལྟར་རྣལ་འབྱོར་བ་གང་གིས་རིག་ཅིང་རྟོགས་པ་དེ་ཉིད་ནི། ཆོས་སྐུ་ཀུན་བྱེད་
རྒྱལ་པོའི་གདུང་རྒྱུད་འཛིན་པའི་ཐུགས་ཀྱི་སྲས་སུ་ལུང་བསྟན་ཏོ། །ཞེས་སྟོན་པ་ཀུན་
བྱེད་རྒྱལ་པོའི་ཐུགས་ཀྱི་གསང་བ་ཟབ་མོ་ཨ་ཏི་རྫོགས་པ་ཆེན་པོའི་དགོངས་དོན་ཇི་
བཞིན་དུ་རྟོགས་པའི་རྣལ་འབྱོར་པ་ཡིན་པས་ཉིད་ཀྱི་ཐུགས་སྲས་དམ་པ་ཡིན་པར་
གསུངས་པ་སྟེ། སྒྱུ་འཕྲུལ་ལས། དེ་ནི་ངེས་པར་ལུང་བསྟན་ཏེ། །སྲས་ནི་ཐུགས་ལས་
སྐྱེས་པ་ཡིན། །ཞེས་གསུངས་པ་ལྟར་རོ། །དྲུག་པ་ནི། དེ་ལྟར་སྟོན་པ་ཀུན་བྱེད་རྒྱལ་
- 336 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པོ་ཉིད་ཀྱིས་ཆོས་ཐམས་ཅད་ཀྱི་གནས་ལུགས་སེམས་ཉིད་རང་བྱུང་གི་ཡེ་ཤེས་དེ་ཉིད་
གདོད་ནས་སྐྱེ་བ་མེད་པའི་རང་བཞིན་སྒྲིབ་མེད་རང་གསལ་གྱི་ངོ་བོ་བྱ་རྩོལ་མཚན་
མའི་སྤྱོད་ཡུལ་ཀུན་ལས་འདས་པར་རྟོགས་པ་དེ་ཇི་ལྟ་བར་བཀའ་ཡི་སྡུད་པ་པོ་ཐུགས་
སྲས་སེམས་དཔའ་རྡོ་རྗེ་ཁྱོད་ཀྱིས་ཀྱང་དེ་ལྟར་དུ་རྟོགས་པར་གྱིས་ཤིག་ཅེས་གདམས་
པའོ། །གསུམ་པ་དོན་བསྡུ་བ་ལ་གསུམ་སྟེ། རང་གསལ་གྱི་དེ་ཉིད་རྟོགས་པས་ཡོན་
ཏན་གསུམ་ཚངས་སུ་བསྟན་པ། ཐམས་ཅད་རང་བྱུང་གི་ཡེ་ཤེས་སུ་བཀོད་པས་ཡེ་
ཤེས་ཀྱི་རྒྱལ་པོར་བསྟན་པ། མ་སྤངས་རང་སར་གྲོལ་བ་ཀུན་བྱེད་རྟོགས་པ་ལ་གོམས་
ཚུལ་ལོ། །
དང་པོ་ནི། ཀྱེ་རྩོལ་བྲལ་རང་བྱུང་གི་སྟོན་པ་ང་ནི་ཆོས་ཉིད་སྙིང་པོའི་ཡེ་ཤེས་གང་
ཞིག་འཁོར་འདས་ཀྱི་ཆོས་རྣམས་མ་ལུས་པ་ཀུན་བྱེད་པའི་རྒྱལ་པོ་སྟེ། དེ་ལྟ་བུའི་
ཆོས་ཐམས་ཅད་ཀྱི་བྱེད་པོའམ་འབྱུང་གནས་སུ་གྱུར་པའི་རིག་པ་རང་བྱུང་གི་ཡེ་ཤེས་
དེ་ཉིད་རང་ངོ་འཕྲོད་དེ་རྟོགས་པ་ཙམ་གྱིས་འབད་རྩོལ་གཞན་ལ་ལྟོས་མི་དགོས་པར་
ཡོན་ཏན་གསུམ་པོ་འདི་ཡང་ངང་ངམ་ཤུགས་ཀྱིས་ཚངས་བ་ཡིན་ཏེ། དེ་གང་ཞེ་ན་
དཔེར་ན་སྣང་བྱེད་ཐམས་ཅད་ཀྱི་རྒྱལ་པོ་ཉི་མའི་དཀྱིལ་འཁོར་ཤར་བའི་ཚེ་ན་འཛམ་
གླིང་གི་མུན་པ་ཐམས་ཅད་རང་དངས་ལ་སོང་སྟེ་རབ་རིབ་ཐམས་ཅད་བསལ་བར་
བྱེད་པ་དང་ཕྱི་ནང་གི་དངོས་པོ་ཐམས་ཅད་སྣང་བར་བྱེད་པ་བཞིན་ཏུ། རང་བྱུང་རིག་
པའི་ཡེ་ཤེས་ཀྱི་ཉི་མ་དེ་ཉིད་ཤར་བའི་མོད་ལ་རྨོངས་པ་མ་རིག་པ་ཡི་དབང་གིས་བྱུང་
བའི་མཐར་འཛིན་གྱི་ལྟ་བ་ཕྱིན་ཅི་ལོག་ཏུ་གྱུར་བ་ཇི་སྙེད་པ་རྣམས་སེལ་བར་བྱེད་
པ་དང་། ཐར་པ་དང་ཐམས་ཅད་མཁྱེན་པ་ལ་བར་དུ་གཅོད་པར་བྱེད་པའི་ཉོན་མོངས་
པ་དང་ཤེས་བྱའི་སྒྲིབ་པའི་དྲྭ་བ་མ་ལུས་པ་གཅོད་པར་བྱེད་ཅིང་། ཇི་ལྟར་ཇི་སྙེད་
ཀྱི་ཆོས་ཐམས་ཅད་མ་འདྲེས་ཇི་བཞིན་དུ་མཁྱེན་པའི་ཡེ་ཤེས་འགགས་མེད་ཀྱི་སྣང་
བ་རྒྱས་པར་འགྱུར་ཞིང་གོང་ནས་གོང་དུ་མཆེད་པར་བྱེད་པ་སྟེ་གསུམ་པོ་དེ་ཉིད་དུས་
བ 337 -



པའོ། ། །
ལེའུ་རེ་བདུན་པ།
གཅིག་ལ་འབྱུང་བར་གསུངས་སོ། །གཉིས་པ་ནི། དེ་ལ་ཀུན་བྱེད་ང་ནི་རྒྱུ་རྐྱེན་གང་
གིས་མ་བསྐྱེད་པའི་རང་བྱུང་གི་ཡེ་ཤེས་ཡིན་ཏེ། ང་ཡིས་རྩལ་ལས་མ་བྱུང་བའི་ཡེ་
ཤེས་ནི་གཅིག་ཀྱང་མེད་པས་ན། དབྱིངས་ནང་གསལ་གྱི་ཡེ་ཤེས་གསུམ་དང་མཚན་
ཉིད་འཛིན་པའི་ཡེ་ཤེས་ལྔ་དང་ཕྱི་གསལ་གྱི་ཡེ་ཤེས་གཉིས་ལ་སོགས་པ་ཡེ་ཤེས་ཀྱི་
རོལ་པ་ཚད་མེད་པར་སྣང་བ་མ་ལུས་པ་ཐམས་ཅད། ཀུན་བྱེད་རྒྱལ་པོ་རང་བྱུང་གི་
ཡེ་ཤེས་ང་ཡིས་བཀོད་པ་ཡིན་པས། དེས་ན་སྟོན་པ་ཀུན་བྱེད་རྒྱལ་པོ་རིག་པ་རང་
བྱུང་གི་ཡེ་ཤེས་ང་ནི་ཡེ་ཤེས་ཇི་སྙེད་པ་ཀུན་གྱི་རྒྱལ་པོ་ཞེས་སུ་བཤད་པ་ཡིན་ནོ་ཞེས་
གསུམ་པ་ནི། དེ་ལྟར་རིག་པ་བྱང་ཆུབ་སེམས་ཀྱི་ངོ་བོ་ལ་གཟུང་འཛིན་ཉོན་མོངས་
པའི་སྒྲིབ་པ་ཞིག་ཡོད་མ་མྱོང་བ་ལ། སེམས་ཅན་རྣམས་ཀྱིས་རང་ངོ་མ་ཤེས་པའི་
དབང་གིས་གཟུང་འཛིན་ཉོན་མོངས་པ་ལྟར་སྣང་བ་ཙམ་ཡིན་པས་ཉོན་མོངས་པ་དེ་
དག་གཞི་མེད་ཡེ་གྲོལ་ཆེན་པོ་མ་སྤང་ཡེ་ཤེས་ཀྱི་རང་བཞིན་དུ་གསལ་ཞིང་འཆར་
བར་བྱེད་འདོད་ན། སྟོན་པ་ཀུན་བྱེད་ང་ཡི་ངེས་པ་དོན་གྱི་ལུང་ཆོས་ཐམས་ཅད་ལ་
བཟང་ངན་བླང་དོར་མེད་པར་རིག་པ་རང་བྱུང་གི་ཡེ་ཤེས་གཅིག་གི་རང་བཞིན་གདོད་
ནས་ཡེ་སངས་རྒྱས་པའི་རང་བཞིན་དུ་བསྟན་པ་འདི་ནི་རྟོགས་པར་གྱིས་ཤིག་དང་
ཉོན་མོངས་པ་ལ་སོགས་པ་འཁྲུལ་སྣང་འཁོར་བའི་ཆོས་སུ་སྣང་བ་ཐམསཾ་ཅད་ཡེ་ནས་
ཡོད་མ་མྱོང་བས་རང་བྱུང་ཡེ་ཤེས་གཅིག་གི་རང་བཞིན་དུ་རྟོགས་པར་འགྱུར་རོ་ཞེས་
གསུངས་སོ། །ཚུལ་དེ་ལྟར་ནམ་མཁའ་དྲི་མེད་ལས། འཁྲུལ་སྣང་གཞི་མེད་རང་གྲོལ་
ཆོས་ཀྱི་སྐུ། །མེད་བཞིན་སྣང་བས་མེད་ལོང་གཟུགས་བརྙན་འདྲ། །དག་པའི་སེམས་
ཉིད་མེ་ལོང་ངོས་ཤར་བས། །སྣ་ཚོགས་རྐྱེན་གྱི་གཟུགས་བརྙན་ཅིར་སྣང་ཀུན། །
སེམས་ལས་མ་བྱུང་སེམས་ལ་སྣང་བ་ཙམ། །སྣང་བས་སེམས་ལ་གོས་པ་ཅུང་ཟད་
མེད། །མེ་ལོང་གཟུགས་བརྙན་རྐྱེན་སྣང་ཤར་བ་ཙམ། །མེ་ལོང་ནང་ནས་བྱུང་བ་ཡིན་
- 338 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ནམ་ཅི། །དེ་ལྟར་མ་ཡིན་དེ་ལ་སྣང་བ་ཙམ། །དེ་ཕྱིར་སེམས་ལ་འཁྲུལ་སྣང་ཡོད་མ་
མྱོང་། །སེམས་ཉིད་མེ་ལོང་གཞི་ཡིས་སངས་རྒྱས་ཉིད། །ཀུན་གྱི་འཆར་གཞི་མི་འགག་
གཟུགས་བརྙན་འཛིན། །དེ་ཉིད་རང་བཞིན་ཤེས་པས་གཟུགས་འཛིན་གྲོལ། །དེ་
ཕྱིར་སེམས་ལས་འཁྲུལ་པ་མ་བྱུང་ལ། །འཁྲུལ་བར་སྣང་དེ་སེམས་ལས་གཞན་ན་
མེད། །དེ་ཕྱིར་འཁྲུལ་སྣང་རང་བཞིན་སེམས་ཉིད་དེ། །འཆིང་གྲོལ་མེད་བཞིན་འཆིང་
གྲོལ་སྣང་བ་མཚར། །དེ་ལྟར་རྟོགས་ན་འཆིང་གྲོལ་ཀུན་ལས་འདས། །ཞེས་གསུངས་
སོ༑ ༑ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཡེ་ཤེས་བསྒྲིབ་པ་
མེད་པར་རྟོགས་པའི་ལེའུ་སྟེ་དྲུག་ཅུ་རྩ་བདུན་པའི་འགྲེལ་བའོ།། །།
དོན་གཉིས་པ་ཡེ་ནས་རྫོགས་པའི་སེམས་ཉིད་ལ་ལམ་ཚོགས་གཉིས་དང་པས་བསྒྲུབ་
པའི་འབྲས་བུས་གཟུགས་སྐུ་སྔར་མེད་གསར་བྱུང་དུ་བྱུང་བ་མི་འཐད་པ་ནི། རང་
བྱུང་གི་སེམས་ཉིད་ལ་ཡེ་ནས་ལྷུན་གྱིས་གྲུབ་པས་རྩོལ་བས་བྱས་པའི་ཡོན་ཏན་གསར་
པ་མེད་པར་བསྟན་པའི་ལེའུ་རེ་བརྒྱད་པ་ལ་གཉིས་ཏེ། བསྟན་པ་དང་། བཤད་པའོ། །
དང་པོ་ནི། དེ་ལྟར་ཆོས་ཐམས་ཅད་རང་བྱུང་གི་ཡེ་ཤེས་གཅིག་གི་རང་བཞིན་ཡེ་ནས་
སྒྲིབ་མེད་འོད་གསལ་བའི་ངོ་བོར་གནས་པ་ལ་ཐེག་པ་འོག་མ་ལྟར་དུ་སྒྲིབ་པ་བསལ་
དུ་མེད་པའི་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས། སེམས་ཉིད་
རང་བྱུང་གི་ཡེ་ཤེས་ཡེ་ནས་འདུས་མ་བྱས་པའི་བདག་ཉིད་ལ་ཆོས་གཟུགས་ཀྱི་ཡོན་
ཏན་ཐམས་ཅད་ཉི་མ་དང་ཟེར་བཞིན་དུ་ལྷུན་གྲུབ་འདུ་འབྲལ་སྤངས་བའི་ཚུལ་དུ་
གནས་པ་ཡིན་པས་རྒྱུ་ཚོགས་གཉིས་བསགས་པ་ལ་སོགས་པའི་འབད་རྩོལ་གྱིས་
བཙལ་དུ་མེད་པར་རྟོགས་པ་འདི་གསུངས་སོ། །གཉིས་པ་རྒྱས་བཤད་ལ་གསུམ་སྟེ།
མ་བཙལ་ལྷུན་གྱིས་གྲུབ་པའི་དོན་བསྟན་པ་དང་། དེའི་རང་བཞིན་གཞན་གྱིས་མི་
རྟོགས་པར་བསྟན་པ། ལྷུན་གྲུབ་ཀྱི་ཡེ་ཤེས་དངོས་བསྟན་པའོ། །དང་པོ་ནི། ཀྱེ་འདི་
ལྟར་ཆོས་ཐམས་ཅད་ཀྱི་གནས་ལུགས་རང་བྱུང་གི་ཡེ་ཤེས་སུ་བཞུགས་པ་ང་ནི་ལྷུན་
-339-



ལེའུ་རེ་བརྒྱུད་པ།
གྲུབ་རྫོགས་པ་ཆེན་པོ་སྤང་བླང་དགག་སྒྲུབ་ལས་འདས་པའི་དོན་མ་ནོར་བར་གསལ་
བར་མཛད་པའི་སྟོན་པ་ཀུན་བྱེད་རྒྱལ་པོ་སྟེ། ང་ཡི་རང་བཞིན་ནི་རྒྱུ་རྐྱེན་རྩོལ་སྒྲུབ་
ལ་མ་ལྟོས་པར་སྲིད་ཞི་ཀུན་ཁྱབ་ཆེན་པོའི་ཡེ་ཤེས་རང་བྱུང་འདུས་མ་བྱས་པའི་ངོ་
བོར་ཡེ་ནས་སངས་རྒྱས་པའི་བདག་ཉིད་དུ་ལྷུན་གྱིས་གྲུབ་པས་བཙལ་དུ་མེད་པ་ཡིན་
ལ་དེ་ལྟ་བུའི་ཀུན་བྱེད་རྒྱལ་པོ་བྱང་ཆུབ་ཀྱི་སེམས་ང་ཡི་རང་བཞིན་མ་བཅོས་ཡེ་སངས་
རྒྱས་པའི་དོན་འདི་སེམས་དཔའ་རྡོ་རྗེ་ཁྱོད་ལ་བསྟན་པར་བྱ་ན། ཁྱོད་ཀྱིས་ཀུན་བྱེད་
ང་ཡི་རང་བཞིན་མ་བཙལ་ལྷུན་གྱིས་གྲུབ་པའི་དོན་འདི་ལ་ལེགས་པར་རྟོགས་པར་
གྱིས་ཤིག་ཅེས་སོ། །གཉིས་པ་ལ་གཉིས་ཏེ། མ་རྟོགས་པའི་རང་བཞིན་དང་། དེའི་
ཉེས་པའོ། །དང་པོ་ལ་གསུམ་སྟེ། སྤྱིར་བསྟན་པ། བྱེ་བྲག་ཏུ་བཤད་པ། དོན་བསྡུ་
བའོ། །
དང་པོ་ནི། ཀྱེ་གདོད་ནས་ཡེ་སངས་རྒྱས་པའི་རྒྱལ་བ་ང་ནི་སྟོན་པ་ཀུན་བྱེད་རྒྱལ་
པོ་སྟེ། ཆོས་ཐམས་ཅད་ཀྱི་གནས་ལུགས་སྙིང་པོ་རང་བྱུང་གི་ཡེ་ཤེས་ཡིན་ལ། དེ་ལྟ་
བུའི་སྟོན་པ་ཀུན་བྱེད་ང་ཡི་རྩལ་ལས་བྱུང་བའི་སྟོན་པ་སྐུ་གསུམ་གྱིས་གདུལ་བྱ་དབང་
པ་རྟུལ་པོ་རྣམས་ཀྱིས་ང་ཡི་རང་བཞིན་མ་བཅོས་ཇི་བཞིན་པའི་གནས་ལུགས་འདི་
ཤིན་ཏུ་རྟོགས་དཀའ་བས། དེ་དག་ལ་ཐེག་པ་སོ་སོའི་ལམ་ཉམས་སུ་ལེན་པའི་ཐབས་
ཀྱིས་ཐོབ་བྱའི་འབྲས་བུ་ཞིག་གཞན་ནས་བཙལ་དུ་ཡོད་པར་ལུང་བསྟན་པ་དེས་ནི་
རྒྱུ་རྐྱེན་བྲལ་བའི་གནས་ལུགས་རང་བྱུང་གི་ཡེ་ཤེས་ཉིད་རྟོགས་པར་མི་ནུས་པས་དྲང་
བའི་ལུང་ཙམ་ཡིན་པར་གསུངས་སྟེ། ངེས་དོན་འདུས་པ་ལས། ཐེག་པ་འོག་མའི་ཆོས་
ཀུན་བཞིན། །ཤེས་རབ་ཐབས་ལ་བརྟེན་དགོས་ན། །བྱས་པ་ཡིན་ཕྱིར་གནས་ལུགས་
མིན། །སྐུ་དང་ཡེ་ཤེས་འབྱུང་མི་སྲིད། །ཅེས་དང་། དྲང་དོན་སངས་རྒྱས་རྒྱུ་རྐྱེན་ནི། །
ཐབས་དང་ཤེས་རབ་ཡིན་ཞེས་ཟེར། །ཇི་སྲིད་ཐབས་ལ་བརྟེན་གྱི་བར། །ཆང་དང་
དུག་བསྲེས་འཆི་བ་འདྲ། །དེ་ཕྱིར་རང་བྱུང་ཐབས་མི་དགོས། །ཐབས་ནི་མ་རིག་དྲང་
- 340 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་ཙམ། །ཡེ་ཤེས་ཟང་ཐལ་རྒྱུས་མ་བསྐྱེད། །རྒྱུ་མེད་འབྲས་བུ་ཤེས་པས་ཆོག །ཅེས་
གསུངས་སོ། །གཉིས་པ་བྱེ་བྲག་ཏུ་བཤད་པ་ལ་བརྒྱད་དེ། ཉན་ཐོས། རང་རྒྱལ།
སེམས་དཔའ། ཀྲི་ཡ། ཨུ་པ། ཡོ་ག །མ་ཧ། ཨ་ནུས་མ་རྟོགས་པའི་རང་བཞིན་བཤད་
པའོ། །དང་པོ་ནི། དེ་ཡང་ཐེག་པ་འོག་མ་བརྒྱད་ཀྱིས་མཐར་ཐུག་གི་འབྲས་བུའི་ཡོན་
ཏན་ཐམས་ཅད་མ་བཙལ་ལྷུན་གྱིས་གྲུབ་པས་རྩོལ་སྒྲུབ་ལས་འདས་པའི་དོན་དེ་མི་
རྟོགས་པའི་གདུལ་བྱ་རྣམས་ལ་སོ་སོའི་བློ་དང་འཚམས་པར་ཇི་ལྟར་ངེས་པར་བསྟན་
པ་ཡིན་ཞེ་ན། འདི་ལྟར་ཉན་ཐོས་ཀྱི་རིགས་ཅན་དུ་གྱུར་པའི་གདུལ་བྱ་ལ་ལ་བདེན་
པ་བཞི་ཡི་ལམ་དུ་ཞུགས་ནུས་བདག་འཛིན་ཉོན་མོངས་པ་དང་བདག་མེད་རྟོགས་
པའི་ཡེ་ཤེས་གཉིས་ལ་སྤོང་ལེན་གྱི་སྒོ་ནས་ལམ་ལ་རྩོལ་བར་བསྟན་པས་རྫོགས་པ་
ཆེན་པོའི་སེམས་ཉིད་རང་བྱུང་གི་ཡེ་ཤེས་སྤང་བླང་མེད་པའི་དོན་མི་རྟོགས་པར་
གསུངས་སོ། ། །
གཉིས་པ་ནི། རང་སངས་རྒྱས་ཀྱི་རིགས་ཅན་གྱི་གདུལ་བྱ་ལ་ལ་ཕྱི་ནང་གི་རྟེན་འབྲེལ་
བཅུ་གཉིས་ལུགས་འབྱུང་ལྡོག་ཏུ་བསྒོམ་པའི་ལམ་ལ་ཞེན་པ་ཡིས་ཀུན་ནས་ཉོན་
མོངས་པ་དང་ཡེ་ཤེས་གཉིས་རིམ་པ་བཞིན་ཏུ་དགག་པ་དང་བསྒྲུབ་པའི་ཕྱིར་དུ་རྩོལ་
བར་བསྟན་པ། དེས་ནི་རང་བྱུང་གི་ཡེ་ཤེས་སྐྱེ་འགགས་མེད་པའི་དོན་མ་རྟོགས་པོས་
རྫོགས་པོ་ཆེན་པོའི་ལམ་ལས་གོལ་བར་གྱུར་པ་ཡིན་ནོ། །གསུམ་པ་གདུལ་བྱ་ལ་ལ་
བྱང་ཆུབ་སེམས་དཔའི་རིགས་ཅན་རྣམས་ལ་ཀུན་རྫོབ་དང་དོན་དམ་པའི་བདེན་པ་
གཉིས་ཀྱི་དོན་གཏན་ལ་ཕབ་ཏེ་བདེན་གཉིས་ཟུང་དུ་འཇུག་པ་སྤྲོས་བྲལ་དབུ་མའི་
ལམ་ལ་འཇུག་པར་བྱས་ནས་ས་བཅུའི་གོ་རིམ་བཞིན་དུ་སྒྲིབ་པ་གཉིས་རིམ་པར་
སྒྲུངས་ཤིང་ས་ལམ་གྱི་ཡོན་ཏན་ཐམས་ཅད་རིམ་གྱིས་བསྐྱེད་པའི་རྩོལ་བས་མཐར་
ཐུག་གི་འབྲས་བུ་སངས་རྒྱས་ཉིད་ཐོབ་པར་བསྟན་པ་དེས་ཀྱང་སེམཾས་ཉིད་སྦྱངས་
བགྲོད་མེད་པའི་དོན་མ་རྟོགས་པར་གསུངས་སོ། །བཞི་པ་ཀྲི་ཡ་བའི་རིག་ཅན་ལ་
- 341 -



ལེའུ་རེ་བརྒྱད་པ།
ལ་ཕྱི་ནང་གི་དངོས་པོ་རྣམས་ལ་གཟུངས་འཛིན་གཉིས་སུ་རྟོགས་པས་ཁྲུས་དང་གཙང་
སྦྲ་ལ་སོགས་པ་ཆེད་དུ་བྱ་བའི་རྩོལ་བ་ཡིས། མཐོ་འཇམ་རྩུབ་པའི་དངོས་པོ་ཐམས་
ཅད་ཆོས་ཉིད་དག་པའི་ངོ་བོར་འཇམ་དབྱངས་སྤྱན་གཟིགས་ཕྱག་རྡོར་སྟེ་རིགས་གསུམ་
གྱི་རང་བཞིན་དུ་གྲུབ་པ་ཡིན་པར་གཏན་ལ་ཕབ་པ་བཞིན་དུ། ཏིང་ངེ་འཛིན་གྱིས་
རིགས་གསུམ་གྱི་ལྷར་གསལ་བའི་ཚུལ་དུ་ལམ་ལ་གནས་པས་མཐར་ཐུག་གི་འབྲས་
བུ་རིགས་གསུམ་རྡོ་རྗེ་འཛིན་པའི་གོ་འཕང་མངོན་དུ་ཐོབ་པར་འདོད་པ་དེ་ཡིས་ཀྱང་
གཟུང་འཛིན་མེད་པའི་ཡེ་ཤེས་མ་རྟོགས་པར་གསུངས་སོ། །ལྔ་པ་ཨུ་པ་ཡའི་ཐེག་
པ་བ་ལ་ལ་ཕྱིའི་ལས་སམ་བྱ་བ་ཁྲུས་དང་གཙང་སྦྲ་ལ་སོགས་པའི་སྤྱོད་པ་དང་། ནང་
གི་ཏིང་ངེ་འཛིན་མཚན་བཅས་མཚན་མེད་ཀྱི་རྣལ་འབྱོར་བསྒོམ་པ་གཉིས་བཅས་ཀྱི་
ལམ་ལ་རྩོལ་བ་ཡིས་གཙང་རྨེ་ལ་སོགས་པ་བླང་དོར་བྱེད་པའི་སྒོ་ནས་འབྲས་བུ་
རིགས་བཞི་རྡོ་རྗེ་འཆང་གི་ས་ཐོབ་པར་འདོད་པ་དེ་ཡང་གཉིས་བཅས་ཀྱི་ལམ་ལ་
ཞེན་པས་རྫོགས་པ་ཆེན་པོའི་སེམས་ཉིད་གཉིས་སུ་མེད་པའི་ཡེ་ཤེས་མི་རྟོགས་པར་
གསུངས་སོ། །
དྲུག་པ་ཡོ་གའི་ཐེག་པ་བ་ལ་ལ་ཏིང་ངེ་འཛིན་རྣམ་པ་གསུམ་གྱིས་རང་ཉིད་དག་པ་
ལྷའི་རང་བཞིན་དུ་བསྒོམ་པའི་རྩོལ་བ་ཡིས་ཆོས་རྣམས་ལ་བླང་དོར་དུ་བྱས་པས་
འབྲས་བུ་སྟུག་པོ་བཀོད་པ་ཐོབ་པར་འདོད་པ་ཡིན་ཏེ། ཀློང་ཆེན་རབ་འབྱམས་ལས།
ཡོ་ག་ཏིང་འཛིན་གསུམ་རྩོལ་ནས། །བླང་དོར་བྱས་ནས་འབྲས་བུ་རེ། །ཨ་ཏི་ཆེན་
པོ་ཀློང་ཆེན་ང་། །ཐམས་ཅད་ཆོས་ཀྱི་བརྡལ་བ་ལ། །དམ་བཅའ་སློང་ལེན་ལ་སོགས་
ཀྱི༑ ༑ཏིང་འཛིན་འཕྲོ་འདུ་ག་ལ་ཡོད། །ཅེས་གསུངས་པ་ལྟར་བླང་དོར་གཉིས་ཀྱི་
ལམ་ལ་གནས་པས་བླང་དོར་གཉིས་སུ་མེད་པའི་ཡེ་ཤེས་མ་རྟོགས་པའོ། །བདུན་པ་
ནི༑ གདུལ་བྱ་ལ་ལ་བླ་མེད་མ་ཧཱ་ཡོ་གའི་ཐེག་པ་བ་རྣམས་ཀྱིས་ཏིང་ངེ་འཛིན་གསུམ་
གྱིས་སྣོད་བཅུད་ཐམས་ཅད་ལྷའི་དཀྱིལ་འཁོར་དུ་གསལ་བ་དང་། སྙིང་པོ་སྔགས་
-342 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་ཕྲེང་བ་ལས་འོད་ཟེར་གྱི་འཕྲོ་འདུས་དོན་གཉིས་བསྒྲུབ་པ་ལ་སོགས་པའི་ལམ་ལ་
རྩོལ་བ་དང་བཅས་པ་ཡིས་འཁོར་འདས་དག་མཉམ་དུ་རྟོགས་པས་བླང་དོར་གཉིས་
སུ་མེད་པའི་འབྲས་བུ་ཀུན་ཏུ་འོད་དམ་ཡི་གེ་འཁོར་ལ་ཚོགས་ཆེན་གྱི་ས་ཐོབ་པར་
འདོད་པ་དེ་ཡང་ད་དུང་སྒོ་གསུམ་རྩོལ་སྒྲུབ་ཀྱི་ལམ་ལ་གནས་པ་ཡིན་པས་ཀུན་བྱེད་
རྒྱལ་པོའི་དགོངས་པ་སེམས་ཉིད་རྩོལ་སྒྲུབ་ལས་འདས་པའི་ཡེ་ཤེས་མ་རྟོགས་པར་
གསུངས་པའོ། །
བརྒྱད་པ་གདུལ་བྱ་ལ་ལ་ཨ་ནུ་ཡོ་གའི་ཐེག་པ་བ་རྣམས་ཀྱིས་དབྱིངས་དང་ཡེ་ཤེས་
གཉིས་པོ་རྒྱུ་དང་འབྲས་བུའི་རང་བཞིན་དུ་བལྟས་ཏེ་དེ་གཉིས་ཟུང་དུ་འཇུག་པའི་རྩལ་
སྣང་སྣོད་བཅུད་ཐམས་ཅད་དཀྱིལ་འཁོར་གསུམ་གྱི་རང་བཞིན་དུ་བསྒོམ་པ་བསྐྱེད་
རིམ་གྱི་ཏིང་ངེ་འཛིན་དང་། རྩ་རླུང་ཐིག་ལེ་ལ་གནད་དུ་བསྣུན་ནས་བདེ་ཆེན་ལྷན་ཅིག་
སྐྱེས་པའི་ཡེ་ཤེས་འཆར་བར་བྱེད་པ་རྫོགས་རིམ་གྱི་ཏིང་ངེ་འཛིན་བསྒོམ་པའི་རྩོལ་
བ་ཡིས་མཐར་ཐུག་སྐུ་གསུང་ཐུགས་གསུམ་དབྱེར་མི་ཕྱེད་པ་རྡོ་རྗེ་སེམས་དཔའི་འབྲོས་
བུ་ཐོབ་པར་འདོད་པ་དེ་ཡང་ད་དུང་རྒྱུ་འབྲས་གཉིས་སུ་ལྟ་བ་ལས་མ་འདས་པའི་ཕྱིར་
ན་རྒྱུ་འབྲས་གཉིས་ལས་འདས་པའི་སེམས་ཉིད་རང་བྱུང་གི་ཡེ་ཤེས་མ་རྟོགས་པར་
གསུངས་སོ། །གསུམ་པ་ནི། ཀྱེ་གོང་དུ་བཤད་པའི་ཐེག་པ་འདི་དག་ཐམས་ཅད་ནི་
རང་རང་གི་ལམ་གྱིས་བཙལ་ཞིང་བསྒྲུབ་པའི་འབྲས་བུ་རེ་ཐོབ་པར་འདོད་པ་ཡིན་
པས་ན། དེ་ལྟ་བུའི་རྒྱུ་འབྲས་རྩོལ་སྒྲུབ་ཀྱི་ལམ་ལ་ཞེན་པའི་ཐེག་པ་ལ་གནས་པ་དེ་
ཡིས། སྟོན་པ་ཀུན་བྱེད་རྒྱལ་པོ་ང་ཡི་རང་བཞིན་སེམས་ཉིད་རང་བྱུང་གི་ཡེ་ཤེས་
གདོད་ནས་མངོན་པར་སངས་རྒྱས་པའི་རང་བཞིན་དུ་བཞུགས་པས་སྤོང་འགོག་སྦྱོང་
བསྒྱུར་གང་ཡང་མི་དགོས་པར་རྩོལ་བྲལ་བདེ་བ་ཆེན་པོའི་དོན་ཟབ་མོ་འདི་རྟོགས་
པར་མི་འགྱུར་རོ་ཞེས་གསུངས་ཏེ། དོན་གསལ་ལས། ཉན་ཐོས་རང་རྒྱལ་སེམས་
དཔའ་དང་། །ཀྲི་ཡོག་སྡེ་གསུམ་བསྐྱེད་རྫོགས་གཉིས། །བདེན་པ་ཕྱོགས་རེ་ནས་
- 343 -



ལེའུ་རེ་བརྒྱད་པ།
བཟུང་ནས། །གཟའ་གཏད་བཅས་པའི་ལྟ་བ་བརྒྱད། །བློ་ཡུལ་གཉིས་ཀྱི་མུར་འཛིན་
པས། །རང་རིག་ཡེ་ཤེས་ལ་མ་ཟློས། །དེ་བས་ཕྱིན་ཅི་ལོག་པ་ཡིན། །དོན་ལས་ཉམས་
དང་གོལ་བའི་ཕྱིར། །ཞེ་འདོད་བློ་ཡི་ལྟ་བ་ཡིན། །ཞེས་གསུངས་པ་ལྟར་རོ། །གཉིས་
པ་དེའི་ཉེས་པ་ལ་གཉིས་ཏེ། ཀུན་བྱེད་ཡེ་ནས་ཁྱབ་ཀྱང་རང་བཞིན་གསང་བས་མ་
རྟོགས་པའི་ཉེས་པ། རྩོལ་སྒྲུབ་སྒྲོ་སྐུར་ལ་ཞེན་པས་ཡང་ཡང་སྲིད་པར་བརྒྱུད་མར་
འཁོར་བའི་མཐར་མཐོ་རིས་སུ་སྐྱེས་ཀྱང་དེ་ལ་ཡོན་ཏན་མེད་ཀྱང་སྙིང་པོའི་དོན་ལས་
རིང་བའི་ཉེས་པའོ། །དང་པོ་ནི། ཀྱེ་སེམས་དཔའ་རྡོ་རྗེ་སྟོན་པ་ཀུན་བྱེད་རྒྱལ་པོ་ང་
ཡི་རང་བཞིན་རིག་པ་བྱང་ཆུབ་ཀྱི་སེམས་སྐྱེ་མེད་ནམ་མཁའ་ལྟ་བུའི་བདག་ཉིད་ཅན་
འདིས་ནི་རྒྱ་ཆད་ཕྱོགས་ལྷུང་མེད་པར་སྣང་སྲིད་འཁོར་འདས་ཀྱི་ཆོས་ཀུན་ལ་རྟག་
ཏུ་འདུ་འབྲལ་མེད་པར་ཁྱབ་ཅིང་ཆོས་ཐམས་ཅད་དེའི་རང་བཞིན་ལས་འདའ་བ་མེད་
མོད་ཀྱང་། རྩོལ་བཅས་ཀྱི་ཐེག་པ་བརྒྱད་པོའི་ལམ་ལ་གནས་པ་རྣམས་ཐེག་པ་རང་
རང་གི་ཞེ་འདོད་བློ་ཡི་དམིགས་འཛིན་དང་བཅས་པ་ཡིན་པས། སྙིང་པོ་རང་བྱུང་གི་
ཡེ་ཤེས་དེ་ཉིད་རང་གསང་ཐབས་ཀྱིས་ཆོད་དེ་མི་རྟོགས་པར་མཆོག་ཏུ་གསང་བར་
འགྱུར་བའི་ཉེས་པ་ཡོད་པས་དེ་ལྟ་བུའི་ཐེག་པའི་ཕྱོགས་ཞེན་ཐམས་ཅད་དང་བྲལ་
བར་བྱ་དགོས་སོ། །ཞེས་གདམས་པའོ། །
གཉིས་པ་ནི། ཉེས་པ་གཞན་ཡང་དེ་ལྟར་རྩོལ་བཅས་ཀྱི་ཐེག་པ་ལ་ཞེན་པས་ཀུན་
བྱེད་ང་ཡི་རང་བཞིན་རྩོལ་མེད་ལྷུན་གྱིས་གྲུབ་པའི་དོན་མ་རྟོགས་པའམ་མ་མཐོང་
ཞིང་གསང་བའི་ཕྱིར། རྩོལ་བྲལ་རང་བྱུང་གི་ཡེ་ཤེས་དེ་ཉིད་གཞན་ནས་ཚོལ་བར་
རེ་བའི་རྩོལ་སྒྲུབ་ཅན་གྱི་ཐེག་པའི་ལམ་ལ་གནས་པས། ཡེ་ནས་ལྷུན་གྲུབ་ཆེན་པོ་
རྒྱུ་འབྲས་བྱ་རྩོལ་དང་བྲལ་བ་མ་རྟོགས་པའི་དབང་གིས་རྒྱུ་འབྲས་རྩོལ་སྒྲུབ་ལ་ལྟོས་
དགོས་པར་སྐུར་པ་བཏབ་པས། བསྐལ་པ་བྱེ་བ་ཁྲག་ཁྲིག་ཡུན་རིངས་སུ་ངན་འགྲོ་
ཐ་མའི་གནས་སུ་ཞེས། ངན་སོང་གསུམ་པོ་འགྲོ་བའི་གནས་རིས་ཀུན་གྱི་ནང་ནས་
- 344 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བདེ་བས་ཕོངས་ཤིང་སྡུག་བསྔལ་གྱི་རྣམ་གྲངས་མང་པོ་དང་ལྡན་པས་ཐ་མའི་གནས་
སུ་བཞག་པ་དེ་རྒྱུ་གང་ཟག་དེ་ཉིད་སྐྱེས་ནས་བདེ་བ་དང་བྲལ་ཞིང་སྡུག་བསྔལ་འབའ་
ཞིག་མྱོང་བ་དང་། གལ་ཏེ་མཐོ་རིས་ཀྱི་གནས་སུ་སྐྱེས་ན་ཡང་དབང་པོ་མ་ཚང་ཞིང་
ཞ་ལོང་འོན་ཞུགས་སོགས་ཀྱི་ལུས་ལེན་པ་དང་། རྩོལ་མེད་ཨ་ཏི་ཡོ་གའི་དགོངས་
པ་ཟབ་མོ་སྟོན་པར་མཛད་པའི་ཆོས་དང་བླ་མ་ལ་མི་འཕྲད་པ་དང་། དེའི་དབང་གིས་
ཆོས་ཉིད་སྙིང་པོའི་དོན་སེམས་ཉིད་རང་བྱུང་རིག་པའི་ཡེ་ཤེས་ཀྱི་རང་ཞལ་མཐོང་
བ་དང་བྲལ་ཞིང་བསྐོལ་བར་འགྱུར་བའི་ཉེས་པ་ཡོད་པར་གསུངས་སོ། །གསུམ་པ་
ལྷུན་གྲུབ་ཀྱི་ཡེ་ཤེས་དངོས་བསྟན་པ་ལ་བཞི་སྟེ། ལྷུན་གྲུབ་ནམ་མཁའ་ལྟ་བུར་བསྟན་
པ༑ དེ་ཉིད་རྩོལ་སྒྲུབ་ལས་འདས་པར་གཞན་ལ་ལུང་སྟོན་ཅིག་པར་གདམས་པ། ལུང་
བསྟན་པས་ཀུན་བྱེད་རྟོགས་པའི་དགོས་པ་བརྗོད་པ། འབད་རྩོལ་བསྐལ་བར་སྦྱངས་
པས་དུབ་པ་ལ་འབད་མེད་ལུང་བསྟན་པར་གདམས་པའོ། །
དང་པོ་ནི། ཀྱེ་ང་ནི་སྟོན་པ་ཀུན་བྱེད་རྒྱལ་པོ་བྱང་ཆུབ་ཀྱི་སེམས་ཏེ་ཆོས་ཐམས་ཅད་
ཀྱི་གནས་ལུགས་རང་བྱུང་འདུས་མ་བྱས་པའི་བདག་ཉིད་ཡིན་པས་ན། དེ་ལྟ་བུའི་
སྙིང་པོ་བྱང་ཆུབ་ཀྱི་སེམས་ང་ཡིས་ནི་ནམ་མཁའི་མཐའ་ལྟར་སྲིད་ཞི་ཀུན་ལ་ཡོངས་
སུ་ཁྱབ་པའི་ཕྱིར། ཡེ་གདོད་ནས་འཁོར་འདས་ཀུན་དང་གཉིས་མེད་མཉམ་པ་ཉིད་
དུ་འབྲེལ་ཞིང་འགྲོ་བ་ཡོངས་ཀྱི་དོན་ཐམས་ཅད་འབད་མེད་ལྷུན་གྲུབ་ཀྱི་ཚུལ་དུ་བྱེད་
པ་སྟེ་སྲིད་གསུམ་ཀ་དག་ཆེན་པོའི་ཀློང་དུ་ཡེ་ནས་གྲོལ་བར་བྱས་ཟིན་པ་ཡིན་པས།
དེ་ལས་གཞན་དུ་བཙལ་ཞིང་བསྒྲུབ་པ་ཞིག་ཡོད་པར་ལུང་མི་སྟོན་ཞེས་གསུངས་པ་
སྟེ༑ དེས་ན་རྫོགས་པ་ཆེན་པོའི་འབྲས་བུ་ནི། སེམས་ལས་མ་བྱུང་བའི་སངས་རྒྱས།
རྒྱུ་ལས་མ་བྱུང་བའི་འབྲས་བུ། ལུང་ལས་མ་བྱུང་བའི་མན་ངག་སྟེ། དེ་གསུམ་ཐེག་
པ་འོག་མ་པའི་བློ་ཡུལ་དུ་མི་ཤོང་བས་མ་རིག་པ་ལྟ་བུ་ཡིན་ཀྱང་། ཇི་སྐད་དུ། རྣ་ཕྲུག་
བྲག་ལ་འཛེག་པའི་བདེ་བླག་དེ། །སྲོག་ཆགས་གཞན་ལ་མི་སྲིད་ཁོ་ལ་སྲིད། །ཅེས་
• 345 -



ལེའུ་རེ་བརྒྱད་པ།
པ་ལྟར་རྫོགས་པ་ཆེན་པོ་ཨ་ཏི་ཡོ་ག་རང་ལ་རིགས་ཤིང་འཐད་པ་ཡིན་པས་མི་རིགས་
རིགས་པར་བཤད་པར་གསུངས་ཞེས་གསུངས་ཏེ། མདོ་བཅུ་ལས། སེམས་ལས་མ་
བྱུང་སངས་རྒྱས་ནི། །ཆོས་ཉིད་མཁའ་ལ་དབྱིངས་ཉིད་ཀློང་། །སེམས་ལས་མ་བྱུང་
སངས་རྒྱས་ཡིན། །རྒྱུ་ལས་མ་བྱུང་འབྲས་བུ་དག །བྱང་ཆུབ་སེམས་ཀྱི་འབྲས་བུ་ནི། །
རྒྱུ་ལས་མ་བྱུང་འབྲས་བུ་ཡིན། །ལུང་ལས་མ་བྱུང་མན་ངག་ནི། །ཆོས་ཉིད་བྱང་ཆུབ་
སེམས་ཀྱི་དོན། །སྤྲུལ་པའི་གང་ཟག་སྐལ་ལྡན་གྱིས། །ཇི་ལྟར་རྟོགས་ཤིང་རིག་པ་
ཏེ༑ ༑ལུང་ལས་མ་བྱུང་མན་ངག་ཡིན། །མ་རིགས་རིགས་པ་འདི་གསུམ་ཡང་། །མན་
ངག་དག་གི་རིགས་པས་བཤད། །ཅེས་སོ། །དེ་ལྟར་སྟོན་པ་ཀུན་བྱེད་ང་ཡི་རང་བཞིན་
མ་བཙལ་ལྷུན་གྱིས་གྲུབ་པའི་དོན་འདི་ཁྱོད་ལ་བསྟན་པ་དེ་ཡིས། སེམས་དཔའ་རྡོ་
རྗེ་ཁྱོད་ཀྱིས་ཀྱང་རང་གི་སེམས་ཉིད་རང་བྱུང་གི་ཡེ་ཤེས་དོན་གཉིས་ལྷུན་གྲུབ་ཀྱི་
སངས་རྒྱས་སུ་ཡེ་ནས་འདུ་འབྲལ་མེད་པར་བཞུགས་ཡོད་པ་དེ་ལས་ལྷག་པའི་འབྲས་
བུ་སངས་རྒྱས་ཞིག་བཙལ་ཞིང་བསྒྲུབ་ཏུ་མེད་པར་ངེས་པར་རྟོགས་པར་བྱོས་ཤིག་
ཅེས་གདམས་སོ། །
གཉིས་པ་ནི། །དེ་ལྟར་སེམས་དཔའ་རྡོ་རྗེས་རིག་པ་བྱང་ཆུབ་སེམས་ཀྱི་རང་བཞིན་
རྒྱུ་འབྲས་རྩོལ་བསྒྲུབ་ལ་ལྟོས་པ་མེད་པར་འཁོར་འདས་ཐམས་ཅད་ལ་ཁྱབ་ཅིང་ཡེ་
ནས་སངས་རྒྱས་པའི་རང་བཞིན་དུ་ཇི་ལྟར་རྟོགས་པ་དེ་བཞིན་དུ་སྟོན་པ་ཀུན་བྱེད་
རྒྱལ་པོ་ང་ཡི་འཁོར་དུ་གནས་པ་རྣམས་ལ་སེམས་དཔའ་རྡོ་རྗེ་ཁྱོད་ཀྱིས་ལུང་སྟོན་
པར་མཛོད་ཅིག་ཅེས་གདམས་པའོ། །
གསུམ་པ་ནི། ཀྱེ་སེམས་དཔའ་ཆེན་པོ། །ཀུན་བྱེད་ང་ཡི་རང་བཞིན་ཆོས་ཉིད་ནམ་
མཁའ་ལྟ་བུའི་ཡེ་ཤེས་འདི་ནི་བླང་དོར་འབད་རྩོལ་གྱི་སྒོ་ནས་མ་བཙལ་ཞིང་རྒྱུ་དང་
རྐྱེན་གྱིས་མ་བསྐྱེད་པར་ཡེ་ནས་རང་བྱུང་ལྷུན་གྱིས་གྲུབ་པ་ཡིན་པའི་ཕྱིར་ན། དགག་
སྒྲུབ་སྤང་བླང་ལ་སོགས་པའི་འབད་རྩོལ་ལ་མ་ལྟོས་པར་མ་བཅོས་མཉམ་པ་ཉིད་ཀྱི་
- 346 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བཞིན་དུ་ཡེ་ནས་སངས་རྒྱས་པ་ཡིན་པར་སྟོན་པ་ཀུན་བྱེད་ཉིད་ཀྱིས་ཇི་ལྟར་
རྟོགས་པ་ཡི་ཚུལ་འདི་སེམས་དཔའ་རྡོ་རྗེ་ཁྱོད་ལ་ལུང་བསྟན་པས། ཁྱེད་ཀྱིས་ཀུན་
བྱེད་བྱང་ཆུབ་སེམས་ཀྱི་རང་བཞིན་ལས་གཞན་དུ་མེད་པའི་ཕྱིར་ན་འཁོར་འདས་ཀྱི་
ཆོས་ཇི་ལྟར་སྣང་བ་འདི་དག་ཐམས་ཅད་ཀུན་སྐུ་གསུམ་སྟོན་པའི་ཕ་མ་ཀུན་བྱེད་རྒྱལ་
པོ་ཉིད་ཀྱིས་ཇི་ལྟར་རྟོགས་པ་ལྟར་གདོད་ནས་བྱ་རྩོལ་དང་བྲལ་བ་ལྷུན་གྲུབ་ཡེ་སངས་
རྒྱས་པའི་རང་བཞིན་དུ་རྟོགས་པར་འགྱུར་རོ་ཞེས་ཆོས་ཐམས་ཅད་ཡེ་ནས་རྒྱལ་བ་
ཀུན་ཏུ་བཟང་པོའི་རང་བཞིན་ཡིན་པ་ལོ་དེ་བཞིན་དུ་རྟོགས་པར་ལུང་བསྟན་པ་སྟེ།
ནམ་མཁའ་རབ་འབྱམས་ལས། སྣ་ཚོགས་དྲན་རིག་ཐམས་ཅད་ཡེ་ཤེས་དངོས། །རང་
ཤར་རང་གྲོལ་ཀུན་བཟང་ཆོས་ཀྱི་སྐུ། །ལྷུན་གྲུབ་ངང་ཡིན་ཡེ་ནས་གནས་པ་ཡིན། །
དེ་ལྟར་ཀུན་བཟང་ཉིད་ལས་གཞན་པའི་ཆོས། །རྡུལ་ཙམ་མི་རྙེད་ཡེ་ནས་སངས་རྒྱས་
ཡིན། །དེ་ལྟར་ཤེས་ཏེ་འཆིང་གྲོལ་ཀུན་ལས་འདས། །ཞེས་གསུངས་པ་ལྟར་ལ། དེ་
ལྟར་སེམས་དཔའ་རྡོ་རྗེས་ཆོས་ཐམས་ཅད་གདོད་ནས་མ་བཙལ་ལྷུན་གྱིས་གྲུབ་པའི་
སངས་རྒྱས་སུ་རྟོགས་པར་གྱུར་པ་དེ་ནས་རྩོལ་སྒྲུབ་ཀྱིས་གདུང་བ་མེད་པར་རྩོལ་མེད་
བདེ་བ་ཆེན་པོའི་ངང་དུ་དབུགས་ཕྱིན་པ་ཡིན་པས་སེམས་དཔའ་རྡོ་རྗེ་ཁྱོད་ཉིད་སྟོན་
པ་ཀུན་བྱེད་རྒྱལ་པོ་ཉིད་དང་དབྱེར་མེད་དུ་ལུང་བསྟན་ཏོ་ཞེས་གསུངས་སོ། །
བཞི་པ་ནི། དེ་ལྟར་སེམས་ཉིད་རང་བྱུང་གི་ཡེ་ཤེས་རྒྱུ་འབྲས་རྩོལ་སྒྲུབ་ལས་འདས་
པའི་དོན་ཇི་བཞིན་དུ་རྟོགས་པས་སྟོན་པ་ཀུན་བྱེད་ཉིད་དང་ངོ་བོ་དབྱེར་མེད་དུ་གྱུར་
པ་ཡིན་པའི་རྒྱུ་མཚན་དེ་བས་ན་སེམས་དཔའ་རྡོ་རྗེ་དམ་པ་ཡིས་ཞེས་འཁོར་ཐམས་
ཅད་ཀྱི་ནང་ནས་གཙོ་བོ་མཆོག་ཏུ་གྱུར་པ་ཁྱོད་ཀྱི། མ་བཅོས་ལྷུན་གྲུབ་ཀྱི་དོན་ལ་རེ་
དོགས་འབད་རྩོལ་གྱིས་བསྐལ་བར་སྦྱངས་བས་ངལ་ཞིང་དུབ་པའི་སྐྱེས་བུ་རྣམས་ལ།
རེ་དོགས་འབད་རྩོལ་གྱིས་གདུང་བ་མེད་པར་རྩོལ་མེད་ལྷུན་གྲུབ་ཆེན་པོའི་དགོངས་
པས་ཀུན་བྱེད་ཆོས་སྐུའི་རྒྱལ་ས་ལ་བཞག་པའི་ཕྱིར་དུ། རང་གི་སེམས་ཉིད་རང་བྱུང་
-347 -



ལེའུ་རེ་དགུ་བ།
གི་ཡེ་ཤེས་འདི་ལས་གཞན་ན་འབྲས་བུ་སངས་རྒྱས་ཞིག་བཙལ་ཞིང་བསྒྲུབ་ཏུ་མེད་
པར་སེམས་དཔའ་རྡོ་རྗེ་ཉིད་ཀྱིས་ཇི་ལྟར་རྟོགས་པ་ལྟར་དུ་ནོར་འཁྲུལ་མེད་པར་ལུང་
སྟོན་ཅིག་ཅེས་གསུངས་སོ། །དེ་དག་གི་ཐེག་པ་གཞན་གྱི་གཞི་ལོག་པ་ར་གན་གསེར་
དུ་བཟུང་བ་ལྟ་བུ། ལམ་འཁྲུལ་པ་ཤར་དུ་བགྲོད་པ་ལ་ནུབ་ཏུ་འགྲོ་བ་ལྟ་བུ། འབྲས་
བུ་མེད་པ་བྱེ་མ་བཙིར་བ་ལས་འབྲུ་མར་འདོད་པ་ལྟ་བུ་རང་གཞན་ངལ་བ་དོན་མེད་
པའི་རྣམ་གྲངས་བཀག་ནས་བསྒོམ་དུ་མེད་པའི་གཞི་བྱ་བཙལ་རྒྱུ་འབྲས་ལས་འདས་
པར་བསྟན་པ་ཡིན་ནོ། ། ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་
ལས་ལྷུན་གྲུབ་བཙལ་དུ་མེད་པར་རྟོགས་པའི་ལེའུ་སྟེ་དྲུག་ཅུ་རྩ་བརྒྱད་པའི་འགྲེལ་
བའོ།། །།
དོན་གསུམ་པ་གཉིས་སུ་མེད་པའི་དོན་བསྒྲགས་ཤིང་བསྟོད་པའི་ལེའུ་རེ་དགུ་པ་ལ་
གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་འབྲས་བུ་ལྷུན་གྲུབ་
ཆེན་པོ་འབད་རྩོལ་རྒྱུ་འབྲས་ལ་མི་ལྟོས་པར་བསྟན་པའི་རྗེས་དེ་ནས་སྙིང་པོ་བྱང་
ཆུབ་ཀྱི་སེམས་སྐུ་གསུམ་གྱི་རྒྱལ་བ་མ་ལུས་པའི་སྟོན་པར་ཤར་བ་ཀུན་བཟང་གདོད་
མའི་མགོན་པོའམ་ཆོས་སྐུ་ཀུན་བྱེད་རྒྱལ་པོ་དེ་ལ། དེ་ཉིད་ཀྱི་ཐུགས་རིག་པ་རང་
བྱུང་གི་ཡེ་ཤེས་ཀྱི་རྩལ་ལས་རིང་སྙིང་བོའི་འཁོར་ཚོགས་ཡེ་ཤེས་རྒྱ་མཚོ་ལྟ་བུའི་ནང་
ནས་གཙོ་བོ་དམ་པར་གྱུར་པ་བཀའ་ཡི་སྡུད་པ་པོ་སེམས་དཔའ་རྡོ་རྗེས་ཡོན་ཏན་
བརྗོད་པའི་སྒོ་ནས་བསྟོད་པའི་ཚིག་འདི་སྐད་ཅེས་བསྒྲགས་སོ། །གཉིས་པ་རྒྱས་པར་
བཤད་པ་ལ་གཉིས་ཏེ། འཁོར་གྱིས་བསྟོད་པ་དང་། སྟོན་པས་བསྒྲགས་པའོ། །
དང་པོ་ལ་བརྒྱད་དེ། ཀུན་གྱི་བྱེད་པ་པོར་བསྟོད་པ། ཕུན་སུམ་ཚོགས་པ་ཐམས་ཅད་
བཀོད་པའི་ཚུལ་ལ་བསྟོད་པ། མདོ་ལུང་བསྟན་པའི་སྒྲོན་མེར་བསྟོད་པ། རྒྱལ་བ་ཀུན་
གྱི་ཕ་མར་བསྟོད་པ། ཐུགས་ཉིད་དྲི་མེད་ནམ་མཁའི་རང་བཞིན་དུ་བསྟོད་པ། སྐུ་ཉིད་
ཡིད་འོང་པདྨ་ལྟ་བུར་བསྟོད་པ། གསུངས་ཉིད་སྙིང་པོ་མཚན་མ་མེད་པར་བསྟོད་པ།
- 348 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་གིས་རྟོགས་པ་དྲི་ལན་གྱི་ཚུལ་གྱིས་བསྟོད་པའོ། །དང་པོ་ནི། ཀྱེ་སྟོན་པ་གདོད་
མའི་མགོན་པོ་ཀུན་བཟང་འོད་མི་འགྱུར་བ་ཁྱོད་ནི་སྣང་སྲིད་འཁོར་འདས་ཀྱི་ཆོས་མ་
ལུས་པ་ཀུན་བྱེད་པའི་རྒྱལ་པོ་ཡིན་པ་སྟེ། ཇི་ལྟར་ན་གང་ཞིག་སྣང་བའི་ཆོས་རྣམས་
ཐམས་ཅད་ཀུན་རྩོལ་མེད་ལྷུན་གྲུབ་ཆེན་པོ་མ་བཅོས་རང་ཤར་གྱི་ཚུལ་དུ་བྱེད་པའི་
རྒྱལ་པོ་སྙིང་པོ་རང་བྱུང་གི་ཡེ་ཤེས་ཁྱོད་ཀྱིས་མ་བྱས་པའི་ཆོས་ནི་གཅིག་ཀྱང་མེད་
པར་འཁོར་འདས་ལམ་གསུམ་གྱིས་བསྡུས་པའི་ཤེས་བྱའི་ཆོས་མ་ལུས་ཤིང་ལུས་པ་
མེད་པ་ཀུན་སྟོན་པ་ཀུན་བྱེད་རྒྱལ་པོ་ཁྱོད་ཀྱིས་བྱས་པ་སྟེ། དེ་ལྟར་ཁྱེད་ཀྱིས་ཤེས་
བྱར་སྲིད་པའི་ཆོས་སོ་ཅོག་ཀུན་བྱས་ཀྱང་བྱེད་པའི་རྒྱལ་པོ་ཁྱོད་ཉིད་ཀྱི་ངོ་བོ་ནི་རང་
བྱུང་འདུས་མ་བྱས་པ་ཀུན་ཁྱོབ་འཕོ་འགྱུར་དང་བྲལ་བའི་རང་བཞིན་ཡིན་པས། དེ་
ལ་བཅོས་བསྒྱུར་བླང་དོར་ལ་སོགས་པའི་འབད་རྩོལ་གྱིས་བྱ་བ་གང་ཡང་བྱེད་མི་
དགོས་ཏེ་རང་བྱུང་ཆེན་པོར་གདོད་ནས་ལྷུན་གྱིས་གྲུབ་པ་ཡིན་ལ། དེ་ཡང་ཀུན་བྱེད་
ཉིད་ཀྱིས་ཆོས་གང་དང་གང་བྱས་པ་ཡིན་ཞེ་ན། འདི་ལྟར་དུས་གསུམ་དུ་གཤེགས་
བཞུགས་འབྱོན་འགྱུར་གྱི་སངས་རྒྱས་ཐམས་ཅད་ཁྱོད་ཀྱིས་བྱས་པ་དང༌། དེ་བཞིན་
དུ་འདོད་ཁམས་དང་གཟུགས་ཁམས་གཟུགས་མེད་པའི་ཁམས་གསུམ་གྱིས་བསྡུས་
པའི་སེམས་ཅན་རྣམས་ཀྱང་ཁྱོད་ཀྱིས་བྱས་པ་ཡིན་ལ།
ལྷ་ལ་སོགས་པའི་འགྲོ་བ་རྒྱུད་དྲུག་དང་རྨི་ལམ་གྱི་ལམ་དང་། བག་ཆགས་ཀྱི་ལམ་
དང་། ལས་ཀྱི་མཐའི་ལམ་དང་། འཁྲུལ་འཁོར་མ་ངེས་པའི་ལམ་དང་། རྒྱུ་དང་འབྲས་
བུ་སོ་སོར་མ་ངེས་པའི་ལམ་སྟེ་ལམ་རྒྱུད་ལྔ་ཡི་སེམས་ཅན་རྣམས་ཀྱང་ཁྱོད་ཀྱིས་བྱས་
པ་ཡིན་ནོ། །
ཡང་ན་ལམ་ལྔ་ལ་འགྲིམ་པ་ཞེ་སྡང་གི་རྒྱུད་ལ་འགྲིམ་པ་དམྱལ་བ། འདོད་ཆགས་ཀྱི་
རྒྱུད་ལ་འགྲིམ་པ་ཡི་དྭགས། གཏི་མུག་གི་རྒྱུད་ལ་འགྲིམ་པ་དུད་འགྲོ། ཕྲག་དོག་གི་
རྒྱུད་ལ་འགྲིམ་པ་ལྷ་མིན། ང་རྒྱལ་གྱི་རྒྱུད་ལ་འགྲིམ་པ་ལྷ་མི་གཉིས་ཞེས་བགྲངས་
-349 -



ལེའུ་རེ་དགུ་བ།
བའང་ཡོད་དོ། །བརྫུས་སྐྱེས་དང་དྲོད་གཤེར་སྐྱེས་ལ་སོགས་པའི་སྐྱེ་བ་རྣམ་པ་བཞི་
དང་། ལྷ་མ་ཡིན་གྱི་སྟོད་རིས་ལྷ་དང་སྨད་རིས་དུད་འགྲོར་བསྡུས་པས་འགྲོ་བ་རིགས་
ལྔ་ཞེས་གྲགས་པ་དེ་ཡང་སྟོན་པ་ཀུན་བྱེད་རྒྱལ་པོ་ཁྱོད་ཀྱིས་བྱས་པ་དེས་ན་ཁྱོད་ནི་
འཁོར་འདས་ཀྱི་ཆོས་མ་ལུས་པ་ཀུན་བྱེད་པའི་རྒྱལ་པོ་གཞི་དབྱིངས་ཁྱབ་བརྡལ་ཆེན་
པོ་རིག་པ་བྱང་ཆུབ་སེམས་ཀྱི་རང་བཞིན་ཡིན་ནོ་ཞེས་སོ། །གཉིས་པ་ནི། དེ་བཞིན་
དུ་རྒྱལ་བ་སྐུ་གསུམ་གྱི་ཕུན་སུམ་ཚོགས་པ་གསུམ་ཡང་སྟོན་པ་ཀུན་བྱེད་ཁྱོད་ཀྱིས་
བྱས་པ་ཡིན་ཏེ། འདི་ལྟར་སྐུ་གསུམ་གྱི་སྟོན་པ་གསུམ་ཡང་ཁྱོད་ཀྱིས་མངོན་དུ་ཕྱུང་
ཞིང་བཀོད་པ་དང་། སྐུ་གསུམ་པོ་དེ་དག་གིས་རང་རང་གི་གདུལ་བྱའི་སྐལ་བ་དང་
འཚམས་པར་གསུངས་པའི་བསྟན་པ་གསུམ་ཡང་ཀུན་བྱེད་ཁྱོད་ཀྱིས་བཀོད་པ་དང་།
སྐུ་གསུམ་གྱི་སྟོན་པ་སོ་སོའི་བཀའ་ཡི་སྡུད་པ་པོ་གསང་བའི་བདག་པོ་ལ་སོགས་པ་
གསུམ་ཡང་ཁྱོད་ཀྱིས་བཀོད་པ་དང་། ཆོས་སྐུའི་དུས་འོད་གསལ་བསམ་གྱིས་མི་ཁྱབ་
པ་ལཾ་སོགས་པའི་དུས་གསུམ་དང་ཆོས་སྐུའི་འཁོར་ཡེ་ཤེས་རྒྱ་མཚོ་ལྟ་བུ་ལ་སོགས་
པའི་འཁོར་གསུམ་ཡང་ཁྱོད་ཀྱིས་བཀོད་པ་དང་། ཆོས་ཀྱི་དབྱིངས་ཡེ་སྟོང་སྤྲོས་པ་
དང་བྲལ་བའི་རྩལ་མ་འགགས་པར་ཤར་བའི་ཞེ་སྡང་རང་བྱུང་གི་ཡེ་ཤེས་ལ་སོགས་
པ་རང་བྱུང་གི་ཡེ་ཤེས་ལྔ་ཡང་ཀུན་བྱེད་བྱང་ཆུབ་ཀྱི་སེམས་ཁྱོད་ཀྱི་རྩལ་མ་འགག་
པ་ལས་ཡེ་ནས་ཤར་ཞིང་བྱུང་བ་དང་། ཆོས་ཉིད་བྱང་ཆུབ་སེམས་ལས་འགགས་མེད་
དུ་སྣང་ཡང་ཆོས་ཉིད་གཅིག་གི་ཀློང་ལས་མ་གཡོས་ཤིང་ཆོས་ཉིད་ཀྱི་སྣང་བ་སོ་སོར་
མ་འདྲེས་པར་འབྱེད་པར་བྱེད་པ་དང་འབྱུང་གྱུར་ཐམས་ཅད་ཀྱི་རྒྱུར་གྱུར་པས་རྒྱན་
གྱི་རྒྱུ་ཞེས་བརྗོད་པའི་འབྱུང་བ་ཆེན་པོ་རྣམ་པ་ལྔ་ཡང་སྙིང་པོ་རང་བྱུང་གི་ཡེ་ཤེས་
ཀུན་བྱེད་བྱང་ཆུབ་ཀྱི་སེམས་ཁྱོད་ཀྱིས་བཀོད་ལཾ། དབང་དང་དཀྱིལ་འཁོར་དམ་
ཚིག་ལ་སོགས་པའི་རང་བཞིན་བཅུ་ཡང་སྟོན་པ་ཀུན་བྱེད་ཁྱོད་ཀྱིས་བསྟན་པ་ཡིན་
པས་དེ་ལྟ་བུའི་ཕུན་སུམ་ཚོགས་པའི་ཆོས་དེ་ཐམས་ཅད་ཀྱང་སྟོན་པ་ཀུན་བྱེད་རྒྱལ་
350 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པོ་ཁྱོད་ཀྱིས་ཐུགས་རིག་པ་བྱང་ཆུབ་སེམས་ཀྱི་རྩལ་ལས་རང་ཤར་བའི་ཡེ་ཤེས་སྒྱུ་
འཕྲུལ་དྲྭ་བའི་རོལ་པ་ཉག་གཅིག་ཏུ་རྟོགས་སོ་ཞེས་པའོ། །
གསུམ་པ་ནི། སྟོན་པ་ཀུན་བྱེད་རྒྱལ་པོ་སྙིང་པོ་བྱང་ཆུབ་སེམས་ཀྱི་རང་བཞིན་ནི་
འདིར་བསྟན་པའི་མདོ་ལུང་མཾ་ལུས་པ་ཀུན་གྱི་བསྟན་བྱའི་ངོ་བོ་ཡང་ཁྱོད་ཉིད་གཅིག་
པུ་ཡིན་ལ། རྒྱལ་བ་སྐུ་གསུམ་གྱི་བསྟན་པ་ཐེག་རིམ་དགུ་ཡིས་བསྡུས་པ་ཐམས་ཅད་
ཀྱང་མདོ་ལུང་ཆེན་པོ་འདི་ཉིད་ལས་གསལ་བར་སྟོན་པས་ན་ཁྱོད་ནི་བསྟན་པ་ཐམས་
ཅད་སྣང་བའི་མེ་ལོང་དང་། སྙིང་པོ་རང་བྱུང་གི་ཡེ་ཤེས་མ་བསྒྲིབ་མངོན་སུམ་དུ་སྟོན་
པས་གདུལ་བྱ་རྣམས་ཀྱི་བློ་མ་རིག་པའི་མུན་པ་ཐམས་ཅད་སེལ་བར་བྱེད་པས་སྣང་
བྱེད་ཀྱི་སྒྲོན་མ་ཆེན་པོ་སྟོང་ཁམས་གསལ་བའི་ཉི་མ་ལྟ་བུ་ཁྱོད་ཀྱིས་འཁོར་གྱི་ཚོགས་
རྣམས་ཀྱི་རྒྱུད་ལ་གནས་པའི་སྒྲིབ་པའི་མུན་པ་མ་ལུས་པ་ཡང་ཁྱོད་ཀྱིས་སེལ་བར་
མཛད་པ་ཡིན་ནོ་ཞེས་པ་སྟེ། རྒྱལ་སྲས་ཤན་དེ་བའི་ཞལ་ནས། འགྲོ་བའི་ཉོན་མོངས་
གདུང་སེལ་བའི། །སེམས་ཀྱི་ཟླ་བ་ཤར་བ་ཡིན། །འགྲོ་བའི་མི་ཤེས་རབ་རིབ་དག །
དཔྱིས་འབྱིན་ཉི་མ་ཆེན་པོ་ཡིན། །ཞེས་བྱང་ཆུབ་ཀྱི་སེམས་ལ་བསྔགས་པ་མཛད་པ་
ལྟར་རོ། །བཞི་པ་ནི། སྟོན་པ་ཀུན་བྱེད་རྒྱལ་པོ་ཁྱོད་ནི་སྐུ་གསུམ་གྱི་རྒྱལ་བ་ཀུན་གྱི་
བསྐྱེད་པའི་ཡབ་ཏུ་གྱུར་པ་ཡིན་པས་ན། སྐུ་གསུམ་གྱི་སྟོན་པ་དེ་དག་གིས་བསྐྱེད་ཅིང་
སྨིན་པར་མཛད་པའི་དུས་གསུམ་གྱི་རྒྱལ་བ་ཀུན་གྱི་མེས་པོ་ཡིན་པ་དང་། རང་བྱུང་
རྒྱུ་རྐྱེན་མེད་པའི་ཡེ་ཤེས་ཐབས་མཆོག་སྣང་བའི་ཆ་འགགས་པ་མེད་པ་ཁྱོད་ནི་སྐུ་
གསུམ་གྱིས་བསྡུས་པའི་རྒྱལ་བ་མ་ལུས་པ་ཀུན་གྱི་བསྐྱེད་པའི་ཡབ་ཏུ་གྱུར་པ་ཡང་
ཀུན་བྱེད་རྒྱལ་པོ་ཁྱོད་ཉིད་ཡིན་ཏེ་ཞེས། དཔལ་ལྡན་ཟླ་བས། ཉན་ཐོས་སངས་རྒྱས་
འབྲིང་རྣམས་ཐུབ་དབང་སྐྱེས། །སངས་རྒྱས་བྱང་ཆུབ་སེམས་དཔའ་ལས་འཁྲུངས་
ཤིང་། །སྙིང་རྗེའི་སེམས་དང་གཉིས་སུ་མེད་བློ་དང་། །བྱང་ཆུབ་སེམས་ནི་རྒྱལ་སྲས་
རྣམས་ཀྱི་རྒྱུ། །ཞེས་པ་ལྟར་ལ། དེ་བཞིན་དུ་འདི་ལྟར་སྣང་བའི་ཆོས་ཐམས་ཅད་གང་
- 351-



ལེའུ་རེ་དགུ་བ།
ལས་འབྱུང་བའི་གནས་སུ་གྱུར་པས་དབྱིངས་ཤེས་རབ་སྐྱེ་བ་མེད་པ་སྟོང་ཆེན་ཀུན་
ཏུ་བཟང་མོ་དུས་གསུམ་གྱི་རྒྱལ་བ་ཀུན་གྱི་ཡུམ་དུ་གྱུར་པ་ཡང་སྟོན་པ་ཀུན་བྱེད་རྒྱལ་
པོ་སྙིང་པོ་རང་བྱུང་གི་ཡེ་ཤེས་ཁྱེད་ཉིད་ཡིན་ནོ་ཞེས་བསྟོད་པ་སྟེ། སྒྲ་གཅན་འཛིན་
གྱིས་ཡུམ་ལ་བསྟོད་པ་ལས། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་
མི་འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །དུས་གསུམ་
རྒྱལ་བའི་ཡུམ་ལ་ཕྱག་འཚལ་ལོ། །ཞེས་པ་ལྟར་རོ། །
ལྔ་པ་ནི། དེ་ལྟར་དུས་གསུམ་རྒྱལ་བ་ཐམས་ཅད་ཀྱི་འབྱུང་གནས་སྟོན་པ་ཀུན་བྱེད་
རྒྱལ་པོ་ཁྱོད་ཀྱི་ཐུགས་ཟག་མེད་བདེ་བ་ཆེན་པོ་རང་བྱུང་འདུས་མ་བྱས་པའི་ཡེ་ཤེས་
ནི། གདོད་ནས་ཡེ་སྟོང་ཆེན་པོ་ཀ་དག་སྐྱེ་བ་མེད་པའི་ངོས་ནས་གཞལ་ན་ཡོད་མེད་
རྟག་ཆད་ལ་སོགས་པའི་སྤྲོས་པ་མེད་ཅིང་གཟུང་འཛིན་མཚན་མའི་སྤྲོས་པ་དེ་དག་
ཞི་བའང་མེད་དོ་ཞེས། གཟུང་འཛིན་རྣམ་རྟོག་གི་སྤྲོས་པ་ཞིག་དང་པོ་ཡོད་ནས་གཟོད་
ཞི་བར་གྱུར་པ་ལྟ་བུ་མ་ཡིན་པར་ཆོས་ཉིད་ཀྱི་གཤིས་ལ་སྤྲོས་པ་ཞིག་གདོད་ནས་ཡོད་
མ་མྱོང་བས་དེ་ཉིད་ཞི་བའི་ཐ་སྙད་ཙམ་ཡང་མེད་པར་བསྟན་པ་སྟེ། མགོན་པོ་ཀླུ་ཡི་
དབང་པོས། སྟོང་ངོ་ཞེས་ཀྱང་མི་བརྗོད་དེ། །མི་སྟོང་ཞེས་ཀྱང་མི་བྱ་ཞིང་། །གཉིས་
དང་གཉིས་མིན་མི་བྱ་སྟེ། །གདགས་པའི་དོན་དུ་བརྗོད་པར་བྱ། །རྟག་དང་མི་རྟག་
ལ་སོགས་བཞི། །ཞི་བ་འདི་ལ་ག་ལ་ཡོད། །མཐའ་དང་མཐའ་མེད་ལ་སོགས་བཞི། །
ཞི་བ་འདི་ལ་ག་ལ་ཡོད། །ཅེས་གསུངས་པ་བཞིན་ཡིན་པ་དེས་ན་ངག་གིས་འདི་ལྟ་
བུའོ་ཞེས་བརྗོད་པའི་ཡུལ་ལས་འདས་ཤིང་། ཆོས་རྣམས་ཀུན་གྱི་སྙིང་པོ་ཞེས་བརྗོད་
ན་ཡང་དོན་ལ་ཅི་ཡང་གྲུབ་པ་མེད་པ་ནམ་མཁའ་ལྟར་དག་ཀྱང་སྤྱོད་ཡུལ་ཀུན་ལས་
འདས་པ་ཡང་ཡིན་མོད། འོན་ཀྱང་ལྷུན་གྲུབ་འགགས་པ་མེད་པའི་ངོས་ནས་གཞལ་
ན་སྟོང་པ་ཕྱང་ཆད་པ་ལྟ་བུ་ཡང་མ་ཡིན་པར་ཀུན་གྱིས་རྟོགས་པར་བྱ་བའི་ཡུལ་སྙིང་
པོ་རང་བྱུང་གི་ཡེ་ཤེས་དེ་ཉིད་རྟག་ཆད་སྐྱེ་འགག་ལ་སོགས་པའི་སྒྲོ་སྐུར་ཐམཾས་ཅད་
-352 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལས་འདས་པ། སྤྲོས་བྲལ་ཆོས་ཀྱི་དབྱིངས་ཐོག་མ་དང་ཐ་མ་དབུས་ལ་སོགས་པའི་
མཚན་མ་ཐམས་ཅད་ལས་འདུས་པའི་ངོ་བོར་རྟོག་པ་རྒྱུན་གྱི་འཁོར་ལོ་རུ་གནས་པ་
དེ་ཉིད་ཇི་ལྟར་སྣང་བའི་འཁོར་འདས་ཀྱི་ཆོས་ཐམས་ཅད་ཀྱི་འབྱུང་གནས་ཡེ་ཤེས་
ཀྱི་སྙིང་པོ་ཅན་ཡང་ཡིན་པས་ཡོད་མེད་གང་གི་ཕྱོགས་སུ་མ་ལྷུང་བས་དམིགས་མཚན་
སྤྲོས་པ་ཐམས་ཅད་དང་བྲལ་བའོ། །དྲུག་པ་ནི། དེ་བཞིན་དུ་སྟོན་པ་ཀུན་བྱེད་རྒྱལ་
པོ་ཁྱོད་ཀྱིས་སྐུ་ཡི་དཀྱིལ་འཁོར་ནི་དཔེ་ཇི་ལྟར་ན་རྒྱུ་རིན་ཆེན་སྣ་ཚོགས་ལས་གྲུབ་
པའི་པདྨའི་མཆོག་གམ་སྙིང་པོ་མཛེས་ཤིང་ལྟ་ན་སྡུག་པ་ལྟར་དུ་འཁོར་ཚོགས་ཡེ་
ཤེས་རྒྱ་མཚོ་ལྟ་བུའི་དབུས་ན་བརྗིད་ཅིང་ལྷུན་ཆགས་པ་དང་མཛེས་ཤིང་ཡིད་དུ་འོང་
བས་མཐོང་ན་མི་མཐུན་པ་མེད་ཅིང་ཡིད་འཕྲོག་ཚིམ་པ་མེད་པའི་སྐུ་རུ་སྣང་བའོ་ཞེས་
བསྟོད་པའོ། །
བདུན་པ་ནི། གཞན་ཡང་སྟོན་པ་ཀུན་བྱེད་རྒྱལ་པོ་ཁྱོད་ཀྱི་གསུང་ནི་སྐྱེ་མེད་དོན་གྱི་
གསུང་གིས་ཨ་ཏི་རྫོགས་པ་ཆེན་པོའི་ཆོས་སྒོ་ཚད་མེད་པ་སྣང་བར་བྱེད་པའི་སྒོ་ནས།
གཉིས་མེད་རང་བྱུང་གི་ཡེ་ཤེས་རྩོལ་མེད་ལྷུན་གྲུབ་ཆེན་པོ་གདོད་ནས་ཡེ་སངས་རྒྱས་
པའི་དགོངས་པ་མ་ནོར་བ་སྟོན་པར་བྱེད་པས་ཐེག་པ་མ་ལུས་པའི་བརྗོད་བྱའི་སྙིང་པོ་
གསལ་བར་མཛད་པ་སྟེ། དེས་ན་ཐེག་པ་དེ་དག་གི་དགོངས་པ་མཐར་ཐུག་པ་གསལ་
བར་བྱེད་པའི་རྒྱན་དུ་གྱུར་པའོ། །དེ་ལྟ་བུའི་ཆེ་བའི་ཡོན་ཏན་དང་ལྡན་པའི་ཆོས་སྐུ་
ཀུན་བྱེད་རྒྱལ་པོ་ཁྱོད་ཀྱིས་སྐུ་གསུང་ཐུགས་ལ་མཚན་མར་གྲུབ་པ་ཅུང་ཟད་ཀྱང་མེད་
དེ་རྟོག་པའི་སྤྱོད་ཡུལ་ཀུན་ལས་འདས་ཤིང་། རང་བྱུང་ཟག་པ་མེད་པའི་ཡོན་ཏན་
མ་འགགས་པར་ཀུན་ཏུ་སྣང་བའི་རང་བཞིན་ཅན་ཁྱོད་ལ་འདུད་དོ་ཅེས་བསྟོད་པའོ། །
བརྒྱད་པ་ནི། སྟོན་པ་ཁྱོད་ཀྱིས་ཇི་ལྟར་གསུངས་ཤིང་ལུང་བསྟན་པ་ལྟར་སེམས་དཔའ་
རྡོ་རྗེ་བདག་གིས་ཤིན་ཏུ་རྟོགས་དཀའ་སྟེ་རྟོགས་པར་དཀའ་བའི་གནས། ཇི་ལྟར་
སྣང་བའི་འཁོར་འདས་ཀྱི་ཆོས་ཐམས་ཅད་བཟང་ངན་དབྱེ་བསལ་མེད་པར་སྙིང་པོ་
-353-



，
ཅ་
ལེའུ་རེ་དགུ་བ།
བྱང་ཆུབ་ཀྱི་སེམས་གཅིག་གི་རང་བཞིན་དུ་གདོད་ནས་ཡེ་སངས་རྒྱས་ཟིན་པ་ཡིན་
པས་ད་གདོད་སྤོང་འགོག་སྦྱོང་བ་ལ་སོགས་པའི་འབད་རྩོལ་གང་ཡང་མི་དགོས་པའི་
དོན་དེ་ཇི་ལྟ་བ་བཞིན་དུ་མངོན་དུ་རྟོགས་པ་ཡིན་པས། དེ་ལྟ་བུའི་གནས་ལུགས་ཟབ་
མོ་སྟོན་པར་མཛད་པ་རྒྱལ་བ་ཀུན་གྱི་ཡང་མེས་ཆེན་པོ་ཆོས་སྐུ་ཀུན་བྱེད་རྒྱལ་པོ་ཁྱོད་
ལ་འདུད་དོ། ། ་
ཅེས་བསྟོད་ཅིང་ཡོན་ཏན་གྱིས་བསྔགས་པ་བསྒྲགས་སོ། །གཉིས་པ་སྟོན་པས་བསྒྲགས་
པ་ལ་གཉིས་ཏེ། གང་གིས་གང་ལ་བསྒྲགས་ཚུལ་མདོར་བསྟན་པ་དང་། ཇི་ལྟར་
བསྒྲགས་ཚུལ་རྒྱས་པར་བཤད་པའོ། །དང་པོ་ནི། དེ་ལྟར་འཁོར་གྱིས་སྟོན་པ་ལ་ཡོན་
ཏན་བརྗོད་པའི་སྒོ་ནས་བསྟོད་པའི་རྗེས་དེ་ནས་བྱང་ཆུབ་ཀྱི་སེམས་སྟོན་པ་ཀུན་བྱེད་
རྒྱལ་པོས། རྒྱལ་སྲས་སེམས་དཔའ་རྡོ་རྗེ་ལ་མངའ་བའི་ཡོན་ཏན་གྱི་རང་བཞིན་འཆད་
འགྱུར་འདི་སྐད་ཅེས་བསྒྲགས་ཅིང་བསྔགས་པ་མཛད་དོ། །གཉིས་པ་རྒྱས་པར་བཤད་
པ་ལ་གསུམ་སྟེ། འཁོར་གྱི་ཡོན་ཏན་བསྒྲགས་པ། བསྟན་པ་གཏད་ཚུལ་གྱིས་རྒྱལ་
ཚབ་ཏུ་བཀོད་པ། ཕྱི་རབ་ཀྱི་སྐལ་ལྡན་ལ་ལུང་སྟོན་ཅིག་པར་གདམས་པའོ། །དང་
པོ་ནི། འཁོར་གྱི་ཡོན་ཏན་ལ་ཐུགས་དགྱེས་པའི་རྣམ་པས་ཨེ་མ་ཧོ་ཞེས་ངོ་མཚར་
བའི་ཚིག་གིས་སྣ་དྲངས་ནས། འདི་ལྟར་རྒྱལ་སྲས་སེམས་དཔའ་ཆེན་པོ་རྣམ་རྟོག་
མཚན་མས་མི་བསྐྱོད་པའི་རྡོ་རྗེའི་སྐུ་ཅན་ཁྱོད་ནི། ཕྱོགས་བཅུ་དུས་བཞིའི་རྒྱལ་བ་
མ་ལུས་པ་ཀུན་གྱིའང་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པའི་མཛོད་
ལ་མངའ་བརྙེས་ཤིང་། དེ་ཉིད་གཞན་ལ་སྟོན་པར་བྱེད་པ་ཀུན་གྱི་ནང་ནས་ཨ་ཏི་ཡེ་
གྲོལ་ཆེན་པོ་དགགཾ་སྒྲུབ་སྤང་བླང་ལས་འདས་པའི་དོན་སྟོན་པར་མཛད་པའི་ཕྱིར་ན་
སྨྲ་བའི་སེང་གེ་བླ་མེད་པ་ཡིན་ལ། སེམས་དཔའ་ཆེན་པོ་ཁྱོད་ཀྱིས་རྨད་བྱུང་ཨ་ཏི་ཡོ་
གའི་དགོངས་པ་བྱ་རྩོལ་བྲལ་བའི་དོན་ཇི་བཞིན་དུ་མཁྱེན་པས་སྲིད་ཞི་ཀུན་གྱི་ནང་
ནས་གཙོ་བོ་དམ་པར་གྱུར་པའི་བདག་ཉིད་སངས་རྒྱས་རྣམས་ཀྱི་གསང་བ་བླ་ན་མེད་
ཀ 354 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་མ་ནོར་ཇི་བཞིན་དུ་རྟོགས་པའི་ཐུགས་དང་ལྡན་པ་དང་། དེ་ལྟ་བུའི་གསང་བ་མཆོག་
གི་དོན་སྟོན་པར་བྱེད་པའི་རྒྱུད་སྡེ་རྒྱ་མཚོ་ལྟ་བུ་གདུལ་བྱའི་འགྲོ་བ་རྣམས་ལ་སྒྲོགས་
པར་མཛད་པའི་མི་འཇིག་དབྱིངས་ཀྱི་ང་རོའི་གསུང་དང་ལྡན་ཞིང་། མཚན་དཔེ་ཡོན་
ཏན་རྒྱ་མཚོའི་ལྷུན་གྲུབ་རང་ཆས་སུ་རྫོགས་པའི་སྐུ་ཅན་ཁྱོད་ནི། ཀུན་བྱེད་རྒྱལ་བའི་
དབང་པོ་བདག་གི་སྲས་པོ་སྟེ་ཞེས་སྲས་ཀྱི་ཐུ་བོ་དམ་པ་ཡིན་ནོ་ཞེས་སེམས་དཔའ་
རྡོ་རྗེའི་ཡོན་ཏན་བསྒྲགས་པའོ། །གཉིས་པ་ནི། གོང་དུ་བསྟན་པ་དེ་ལྟ་བུའི་ཡོན་ཏན་
དང་ལྡན་པའི་རྒྱུ་མཚན་དེ་ཉིད་ཀྱི་ཕྱིར་ན་སེམས་དཔའ་ཆེན་པོ་ཁྱོད་ཀྱིས། སྟོན་པ་
ཀུན་བྱེད་རྒྱལ་པོ་ང་ཉིད་ལྟར་དུ་དུས་གསུམ་གྱི་རྒྱལ་བ་ཀུན་གྱི་མེས་པོ་གྱིས་ཤིག
དེ་བཞིན་དུ་ས་བཅུའི་སེམས་དཔའ་རྣམས་དང་ཁམས་གསུམ་གྱི་འགྲོ་བ་རྣམས་ཀྱི་
སྒྲིབ་གཉིས་ཀྱི་མུན་པ་སེལ་བའི་སྒྲོན་མ་ཡང་ཁྱོད་ཀྱིས་གྱིས་ཤིག ལམ་ལ་བསྒོམ་
པའི་རྣལ་འབྱོར་བ་རྣམས་ཀྱི་ནང་ནས་མཆོག་གམ་བླ་མ་ཉིད་དུ་གྱིས་ཤིག ཅེས་
གདམས་ཤིང་སྟོན་པ་ཀུན་བྱེད་ཉིད་ཀྱི་རྒྱལ་ཚབ་ཏུ་མངའ་གསོལ་བའོ། །
གསུམ་པ་ནི། དེ་ལྟར་སྟོན་པ་ཀུན་བྱེད་ཉིད་ཀྱི་རྒྱལ་ཚབ་ཏུ་མངའ་གསོལ་བ་བཞིན་
དུ་རྒྱལ་སྲས་སེམས་དཔའ་ཆེན་པོ་ཁྱོད་ཀྱིས་གསང་བ་བླ་ན་མེད་པའི་ཐེག་པ་ཀུན་གྱི་
་ ནང་ནས་ཀྱང་རྩོལ་མེད་རང་བྱུང་གི་དགོངས་པ་སྟོན་པར་བྱེད་པའི་རྒྱལ་པོ་སྟེ་བླ་ན་
མེད་པ། ཆོས་སྐུ་ཀུན་བྱེད་རྒྱལ་པོའི་བསྟན་པ་གོང་དུ་ཇི་སྐད་བཤད་པ་ཡི་རྩ་རྒྱུད་ཕྱི་
མ་གསང་བ་དམ་པའི་དོན་འདི། ཕྱི་རབ་ཀྱི་རྣལ་འབྱོར་བ་རྣམས་ལ་ཡང་མ་ནོར་ཇི་
བཞིན་ཉིད་དུ་ལུང་སྟོན་པར་མཛོད་ཅིག་ཅེས་གསུངས་སོ། །དེ་དག་གི་ཕྱི་མའི་རྒྱུད་
དབང་པོ་འབྲིང་བསམ་པས་གནད་མཐོང་ཚུལ་གྱིསཾ་གྲོལ་བའི་ཤེས་རབ་ལ་གདམས་
པ་བསྟན་ཟིན་ཏོ། །ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་
རྟོགས་པ་བསྒྲགས་ཤིང་བསྟོད་པའི་ལེའུ་སྟེ་དྲུག་ཅུ་རྩ་དགུ་པའི་འགྲེལ་བའོ། །
རྒྱུད་ཕྱི་མ་ཞེས་བྱ་བ་མདོ་ལུང་ལེའུ་བཅུ་གཉིས་པ་རྫོགས་སོ།། །།
- 355 -



ལེའུ་བདུན་བཅུ་བ།
སྤྱི་དོན་གསུམ་པ་ཕྱི་མའི་ཕྱི་མ་བསྒོམ་བྱུང་གི་ཤེས་རབ་ལ་གདམས་པའི་རྒྱུད་ལ་གསུམ་
སྟེ༑ རང་བཞིན་བཅུའི་བསྒོམ་དུ་མེད་པའི་དོན་ལ་མ་བཅོས་རྣལ་དུ་བཞག་པའི་རང་
བཞིན་བསྟན་པ་དང་། རྒྱུད་ཀྱི་ཚིག་དོན་འགྲེལ་བའི་རྣམ་གྲངས་བརྗོད་པ་དང་། རྗེས་
གང་ལ་གདམས་པ་མཚན་གྱི་རྣམ་གྲངས་དང་བཅས་པའོ། །དང་པོ་ལ་གཉིས་ཏེ།
བསྒོམ་དོན་གླེང་གཞིའི་ཚུལ་གྱིས་མ་བཅོས་རྣལ་བཞག་ཆེན་པོའི་བསྒོམ་པ་མདོར་
བསྟན་པ་དང་། དེའི་དོན་རང་བཞིན་བཅུའི་གཉིས་མེད་དོན་གྱི་བསྒོམ་པ་རྒྱས་པར་
བཤད་པའོ། །དང་པོ་ལ་གཉིས་ཏེ། གླེང་བའི་གཞི་དང་། གླེང་བསླང་བའོ། །དང་
པོ་ལ་གཉིས་ཏེ། ཕུན་སུམ་ཚོགས་པ་ལྔའི་ཆོས་ཉིད་དུ་སྟོན་པས་དགོངས་པ་དོན་གྱི་
གནས་ལུགས་ལ་མཉམ་པར་བཞག་པ་དང་། དགོངས་དོན་གཉིས་སུ་མེད་པའི་ངང་
དུ་སེམས་དཔའ་རྡོ་རྗེས་མཉམ་པར་བཞག་ཚུལ་བསྟན་པའོ། །དང་པོ་ནི། དེ་ལྟར་
རྒྱུད་ཕྱི་མ་བསམ་བྱུང་གི་ཤེས་རབ་ལ་གདམས་པའི་དོན་ཡོངས་སུ་རྫོགས་པའི་རྗེས་
དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་ཕུན་སུམ་ཚོགས་པ་ལྔས་མཚོན་པའི་
ཆོས་ཐམས་ཅུད་བྱང་ཆུབ་སེམས་ཀྱི་ངོ་བོ་སྐྱེ་བ་མེད་པ་མཉམ་པ་ཆེན་པོ་གཅིག་ཏུ་
གྱུར་པ་ལ་གཟིགས་ཤིང་དགོངས་ནས་སྤྲོས་པའི་སྒྲ་ཚིག་ཅི་ཡང་མི་གསུང་བར་སྤྲོས་
པ་ཐམས་ཅད་དབྱིངས་སུ་ཞི་བའི་ངང་ལ་བཞུགས་སོ། །
གཉིས་པ་ནི། དེའི་ཚེ་ན་སྟོན་པ་ཉིད་ལས་མི་གཞན་པའི་འཁོར་གྱི་གཙོ་བོ་སེམས་
དཔའ་རྡོ་རྗེ་དེ་ཉིད་ཀྱང་། གཞི་རང་བྱུང་གི་ཡེ་ཤེས་སྟོན་པ་ཀུན་བྱེད་རྒྱལ་པོ་ཉིད་དེ་
ལྟར་སྤྲོས་པོ་དབྱིངས་སུ་ཞི་བའི་ངང་ལ་བཞུགས་པར་གྱུར་པ་ཡང་རིག །གཉིས་སྣང་
གི་ཆོས་ཐམས་ཅད་གཉིས་མེད་བློ་འདས་ཆེན་པོ་ཆོས་ཉིད་སྐྱེ་བ་མེད་པར་རྟོགས་པ་
ལ་དགོངས་ནས་རྟོག་བཅས་ཡིད་ཀྱི་བསམ་དཔྱོད་དང་ལྡན་པའི་སྒྲ་ཚིག་ཅི་ཡང་མི་
སྨྲ་བར་རྟོག་མེད་རང་གསལ་གྱི་ངང་ལ་མ་བཅོས་རང་བབ་ཉིད་དུ་འཁོད་དོ། །
གཉིས་པ་གླེང་བསླང་བ་ལ་གསུམ་སྟེ། འདུས་པ་ཕལ་མོ་ཆེས་སེམས་དཔའ་རྡོ་རྗེ་ལ་
-356 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཇི་ལྟར་བསྐུལ་བ་དང་། སེམས་དཔའ་རྡོ་རྗེས་ཚིག་དོན་གཉིས་མ་དགོངས་ཏེ་ལན་
གཉིས་སུ་སྟོན་པ་ལ་ཇི་ལྟར་ཞུས་པ་དང་། སྟོན་པས་དེའི་ལན་ཇི་ལྟར་གསུངས་པའོ། །
དང་པོ་ནི། དེ་ནས་ཕྱོགས་བཅུ་ནས་ལྷགས་ཤིང་ལྷན་གཅིག་ཏུ་འཁོད་པའི་སྟོན་པ་
ཀུན་བྱེད་རྒྱལ་པོའི་འཁོར་དུ་འདུས་པ་ཕལ་མོ་ཆེ་དག་གིས། སྟོན་པ་དང་སེམས་
དཔའ་རྡོ་རྗེ་གཉིས་ཀ་ཆོས་ཐམས་ཅད་སྐྱེ་མེད་བསམ་བརྗོད་ལས་འདས་པར་རྟོགས་
པའི་ངང་དུ་དགོངས་པ་རང་ཤར་དུ་བཞུགས་པའི་ཚུལ་དེ་ལྟར་རྟོགས་ནས། རྒྱལ་སྲས་
སེམས་དཔའ་རྡོ་རྗེ་ལ་བསྐུལ་བའི་ཚིག་འདི་སྐད་ཅེས་ལུས་གུས་པའི་སྒོ་ནས་བསྐུལ་
ལོ༑ ༑ངག་གུས་པའི་སྒོ་ནས་ཡང་དག་པར་བསྐུལ་ཏོ། །ཡིད་གུས་པའི་སྒོ་ནས་ངོས་
པ་དམ་པར་བསྐུལ་ཏོ། །
དེ་ཡང་ཇི་ལྟར་ན་ཨེ་ཆོས་དབྱིངས་སྐྱེ་བ་མེད་པའི་ངང་ནས། མ་གདངས་འགག་པ་
མེད་པའི་རྩལ་སྣང་། ཧོ་ཐུགས་རྗེའི་རོལ་རྩལ་འགགས་མེད་དུ་ཤར་བའི་རྒྱལ་སྲས་
སེམས་དཔའ་རྡོ་རྗེའི་གསང་གསུམ་བསམ་མི་ཁྱབ་པའི་ཡོན་ཏན་ལ་ངམ་ཞིང་ངོ་མཚར་
བའི་ཚིག་གི་མགོ་དྲངས་ཏེ། སེམས་དཔའ་རྡོ་རྗེ་ཆེན་པོ་ཁྱོད་ཀྱིས་བདག་ཅག་སྟོན་
པ་ཀུན་བྱེད་རྒྱལ་པོའི་དྲུང་དུ་ལྷན་གཅིག་འདུས་པའི་འཁོར་རྣམས་ལ་ཕན་གདགས་
པའི་སླད་དུ། སྔར་རྩ་རྒྱུད་ཕྱི་མའི་སྐབས་སུ་སྟོན་པ་ཀུན་བྱེད་ཉིད་ཀྱི་ཆོས་ཐམས་
ཅད་ཇི་ལྟར་རྟོགས་པའི་ཚུལ་ཡང་དག་པར་གསུངས་པ་ལགས་ན། དེ་ལྟ་བུའི་རྟོགས་
པའི་དོན་ལ་ཚུལ་ཇི་ལྟར་བསྒོམ་པར་བྱེད་པ་ཡི་ཚུལ་དེ་སྟོན་པ་ཀུན་བྱེད་ཉིད་ལ་ཞུ་
བའི་དུས་ལ་བབ་བོ། །ངེས་པར་དུས་ལ་བབ་བོ་ཞེས་ཡང་ཡང་བརྣན་པའི་ཚུལ་གྱིས་
བསྐུལ་བས་སེམས་དཔའ་རྡོ་རྗེས་སྟོན་པ་ཀུན་བྱེད་རྒྱལ་པོ་ལ་རྒྱུད་ཕྱི་མའི་ཕྱི་མ་འདི་
ཉིད་ཞུ་བའི་གོ་ཕྱེས་སོ། །གཉིས་པ་སེམས་དཔའ་རྡོ་རྗེས་ཞུས་པ་ལ་གཉིས་ཏེ། དོན་
མ་དགོངས་པ་ཞུས་པས་བརྗོད་དུ་མེད་པའི་ངང་ལ་བཞུགས་པ་དང་། ཕུན་སུམ་ཚོགས་
པའི་ཚིག་དོན་དངོས་ཇི་ལྟར་སྒོམ་ཚུལ་ཞུས་པའོ། །དང་པོ་ནི། དེ་ལྟར་འཁོར་རྣམས་
-357 -



-
ལེའུ་བདུན་བཅུ་བ།
ཀྱིས་སེམས་དཔའ་རྡོ་རྗེ་ཉིད་ལ་བསྐུལ་བའི་དོན་དེ་ལ་ཐུགས་རབ་ཏུ་དགྱེས་པས་
དགའ་བའི་མདངས་དང་བཅས་ཏེ། སྟོན་པ་ཀུན་བྱེད་རྒྱལ་པོ་ལ་ཤིན་ཏུ་དངས་ཞིང་
མོས་པའི་རྣམ་འགྱུར་དུ་སྐུ་ཡི་གཟི་མདངས་མངོན་དུ་ཕྱུང་ནས་རང་གི་སྟན་ལས་ལངས་
ཏེ་སྟོན་པའི་མདུན་དུ་ཟབ་མོ་དོན་གྱི་དགོངས་པ་འདི་སྐད་ཅེས་ཞུས་སོ། །ཀྱེ་སྟོན་
པའི་སྟོན་པ་ཆོས་སྐུ་ཀུན་བྱེད་རྒྱལ་པོ་ལགས། ཁྱོད་ཀྱི་མདུན་དུ་བདག་ཅག་འཁོར་
གྱི་ཚོགས་རྣམས་ལྷན་དུ་འདུས་ཤིང་འཁོད་པ་དེ་ལ་བདག་ཅག་རྣམས་ཀྱིས་ཤེས་པར་
འཚལ་བ་ཡི་ཟབ་མོའི་དོན་ནི་ཅི་ཞིག་མཆིས་པ་དེ་བདག་གིས་མ་རྟོགས་ན། སྟོན་
པ་ཉིད་ཀྱིས་ཇི་ལྟར་དགོངས་པ་ལྟར་བདག་ཅག་རྣམས་ཀྱིས་ཤེས་པར་འཚལ་བའི་
དོན་དེ་ནི་སྟོན་པ་ཁྱོད་ཀྱིས་བསྟན་པར་མཛད་དུ་གསོལ་ཞེས་ཞུས་པ་ལས། བྱང་
ཆུབ་ཀྱི་སེམཾས་སྟོན་པ་ཀུན་བྱེད་རྒྱལ་པོ་ཉིད་ཀྱིས་སེམས་དཔའ་རྡོ་རྗེས་ཞུས་པའི་
དོན་སྙིང་པོ་རང་བྱུང་གི་ཡེ་ཤེས་ཆོས་ཉིད་དོན་གྱི་གནས་ལུགས་དེ་སྤྲོས་པའི་མཐའ་
གང་ལའང་མི་གནས་པས་སྨྲ་བསམ་བརྗོད་དུ་མེད་པ་མཚོན་པའི་ཕྱིར་དུ་སྒྲ་ཚིག་གི་
རྣམ་པ་ཅི་ཡང་མི་གསུངས་པར་བརྗོད་དུ་མེད་པའི་ངང་ལ་བཞུགས་ཏེ་གནས་པས་
དོན་གྱིས་ལན་བཏབ་པའོ། །
གཉིས་པ་ནི། སླར་ཡང་སེམས་དཔའ་རྡོ་རྗེས་ཕུན་སུམ་ཚོགས་པའི་དོན་རྣམས་ཇི་ལྟར་
བསྒོམ་པའི་ཚིག་དོན་འདི་སྐད་ཅེས་ཞུས་སོ། །ཀྱེ་སྟོན་པའི་སྟོན་པ་ཀུན་བྱེད་རྒྱལ་བོ་
ལགས། ཆོས་ཉིད་བྱང་ཆུབ་སེམས་ཀྱི་རང་བཞིན་ཆོས་སྐུ་སྐྱེ་བ་མེད་པའི་གཤིས་
ལུགས་དེ་ཉིད་སྤྲོས་བྲལ་ཐིག་ལེའི་རང་བཞིན་སྨྲ་བསམ་བརྗོད་པ་དང་བྲལ་བ་དེ་
ལྟར་ཡིན་ན། དེ་ལ་བསྒོམ་བྱའི་ཆོས་དང་སྒོམ་བྱེད་ཀྱི་བློ་གང་ཡང་མི་འཐད་པས་སྐུ་
གསུམ་གྱི་སྟོན་པ་གསུམ་པོ་ཡི་རང་བཞིན་ཆོས་ཉིད་རང་བྱུང་གི་ཡེ་ཤེས་མངོན་དུ་
རྟོགས་པའི་དོན་དེ་སྟོན་པ་ཀུན་བྱེད་ཉིད་ཀྱིས་ཚུལ་ཇི་ལྟར་བསྒོམ་པ་ལགས། དེ་
བཞིན་དུ་སྐུ་གསུམ་གྱི་སྟོན་པ་དེ་རྣམས་ཀྱིས་གསུངས་པའི་བསྟན་པ་གསུམ་པོ་སྐྱེ་མེད་
-358 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསམ་བརྗོད་དང་བྲལ་བའི་རང་བཞིན་དུ་རྟོགས་པའི་དོན་ཡང་བསྒོམ་པའི་ཚེ་ན་སྟོན་
པ་ཉིད་ཀྱིས་ཇི་ལྟར་བསྒོམ་པ་ཡིན་པ་དང་། སྟོན་པ་གསུམ་པོ་དེ་དག་གི་བཀའ་ཡི་
སྡུད་པ་པོ་གསུམ་ཡང་སྐྱེ་མེད་བྱང་ཆུབ་སེམས་ཀྱི་རང་བཞིན་དུ་རྟོགས་པའི་དོན་ཉིད་
ཀྱིས་ཇི་ལྟར་བསྒོམ་པ་དང༌། རྒྱལ་བ་སྐུ་གསུམ་པོ་དེ་དག་གི་འཁོར་དང་གནས་དང་
དུས་ཕུན་སུམ་ཚོགས་པ་རྣམས་ཀྱི་རང་བཞིན་ཡང་ཇི་ལྟར་བསྒོམ་པ་དང་། མདོར་
ནི་སྔར་རྩ་རྒྱུད་ཕྱི་མའི་སྐབས་སུ་འཁོར་འདས་ཀྱི་ཆོས་རྣམས་ཀུན་གྱི་རང་བཞིན་ཆོས་
ཉིད་སྐྱེ་བ་མེད་པ་སེམས་ཉིད་རང་བྱུང་གི་ཡེ་ཤེས་གཅིག་གི་བདག་ཉིད་དུ་རྟོགས་པར་
གསུངས་ན། དེ་ལྟར་རྟོགས་པའི་དོན་ལ་ཇི་ལྟར་བསྒོམ་པའི་ཚུལ་དེ་མ་ནོར་བར་སྟོན་
པའི་ཕྱིར་དུ་བསྒོམ་པའི་མདོ་ལུང་བཅུ་པོ་དེ་རྣམས་བདག་ཅག་འདུས་པའི་ཚོགས་ལ་
བསྟན་པར་མཛད་དུ་གསོལ་ཞེས་ཞུས་སོ། །གསུམ་པ་སྟོན་པས་དེའི་ལན་གསུངས་
པ་ལ་གསུམ་སྟེ། མ་བསྒོམ་རྣལ་བཞག་ཆེན་པོའི་ངང་ནས་འཕྲོ་གནས་གཉིས་སུ་མེད་
པའི་ཆོས་ཉིད་བཏང་བཞག་མེད་པའི་བསྒོམ་པ་དངོས་བསྟན་པ་དང་། མཚན་མ་གྲངས་
ཀྱི་བསྒོམ་པ་སྐུ་གསུམ་སྟོན་པས་གསུངས་ཚུལ་དང་། ཕུན་སུམ་ཚོགས་པའི་རང་བཞིན་
རིག་པ་ལྷུན་རྫོགས་ཀྱི་སར་འདུ་བས་མ་བསྒོམ་རང་བཞིན་དུ་བཞག་པའི་ཚུལ་བསྟན་
བའོ། །དང་པོ་ལ་དེ་ལྟར་སེམས་དཔའ་རྡོ་རྗེས་ཇི་ལྟར་བསྒོམ་ཚུལ་ཞུས་པ་དེ་ནས་
བྱང་ཆུབ་ཀྱི་སེམས་ཀུན་བྱེད་རྒྱལ་པོས་ཇི་ལྟར་ཞུས་པའི་ལན་འདི་སྐད་ཅེས་གསུངས་
ཀྱི་སེམས་དཔའ་རྡོ་རྗེ་ཕུན་སུམ་ཚོགས་པ་ཐམས་ཅད་ཀྱི་རང་བཞིན་ཆོས་ཉིད་བརྗོད་
དུ་མེད་པའི་དོན་ལ་དེ་བསྒོམ་པར་གྱིས་ཤིག་དང་ཇི་ལྟར་བསྒོམ་པའི་ཚུལ་དེ་སྟོན་པ་
ཀུན་བྱེད་བདག་གིས་ལུང་སྟོན་པར་བྱའོ་ཞེས་པ་ལྟ་བུའི་མདུན་བསུས་ཏེ། དེ་ཡང་སྐྱེ་
མེད་སྤྲོས་པ་དང་བྲལ་བས་བློའི་སྤྱོད་ཡུལ་ལས་འདས་ཤིང་རྣམ་རྟོག་གིས་བསྒོམ་དུ་
མེད་པའི་ཆོས་ཉིད་བྱང་ཆུབ་ཀྱི་སེམས་འདི་ལ་སྒོམ་པའི་བློ་དང་བསྒོམ་པར་བྱ་བ་ ་
- 359 -



ལེའུ་བདུན་བཅུ་བ།
གཉིས་ཀ་མེད་པའི་རྒྱུ་མཚན་དེས་ན་དམིགས་གཏད་བློ་ཡི་ཆོས་ཅི་ཡང་མ་བསྒོམ་པར།
སེམས་ཉིད་རང་གི་རང་བཞིན་བཅོས་བསླད་གང་ཡང་མི་བྱེད་པར་རང་བབ་ཐ་མལ་
དུ་བཞག་ན་དེ་ཉིད་རྫོགས་པ་ཆེན་པོའི་མ་བཅོས་རང་བབ་གཉུག་མའི་སྒོམ་པ་ཡིན་
པར་གསུངས་པ་སྟེ། ནམ་མཁའ་རབ་འབྱམས་ལས། ཀྱེ་ཧོ་གྲོགས་དང་དྲན་རིག་འགྱུ་
བའི་སེམས། །བུ་ཆུང་བཞིན་ཏེ་རང་བབས་གང་དགར་ཐོངས། །དྲན་བསམ་འཛིན་
བྲལ་སྨྱོན་པའི་བརྟུལ་ཞུགས་ཅན། །གང་བབས་གང་བྱུང་ཐོགས་བབས་ཆེན་པོར་
ཐོངས། །རང་བབས་ལྷོད་ཆགས་རྒན་པོའི་ངང་ཚུལ་ཅན། །གཟེབ་བྲལ་ཁོང་ཡངས་
གང་ཤར་རང་བབས་ཐོངས། །རྣལ་འབྱོར་ཆེན་པོའི་དགོངས་ཀློང་ཡངས་པ་ཡིན། །
ཞེས་པ་ལྟར་རོ། །དེས་ནི་འདི་ལྟར་ཆོས་ཉིད་དོན་གྱི་ཡེ་ཤེས་ནི་ཆོས་རྣམས་མ་ལུས་
པ་ཀུན་གྱི་དོན་ནམ་གནས་ལུགས་རང་བྱུང་གི་ཡེ་ཤེས་ཆོས་ཉིད་སྐྱེ་བ་མེད་པ་སྟོང་
ཆེན་དེ་བཞིན་ཉིད་ཀྱི་རང་བཞིན་སྟེ། དེ་ལས་གཞན་པའི་སྣང་སྲིད་འཁོར་འདས་ཀྱི་
ཆོས་རྡུལ་ཙམ་ཡང་གྲུབ་པ་མེད་པསཾ་ན་རྣམ་རྟོག་གི་མཚན་མ་ཅི་སྐྱེས་ཐམས་ཅད་ཀྱང་
གནས་ལུགས་རང་བྱུང་གི་ཡེ་ཤེས་དེ་བཞིན་དུ་གདོད་ནས་སྐྱེ་བ་མེད་པ་སྤྲོས་བྲལ་
ཐིག་ལེ་ཉག་ཅིག་ཏུ་རིག་པར་བྱས་ནུས། དྲན་བསམ་གྱི་རྟོག་པ་ཡིད་ལ་ཇི་ལྟར་རྒྱུ་
བ་མ་ལུས་པ་དེ་ཀུན་གདོད་ནས་གཞི་མེད་རྩ་བྲལ་ཆེན་པོ་ཀ་དག་སྐྱེ་བ་མེད་པའི་
རང་བཞིན་གཡའ་བྲལ་ནམ་མཁའ་ལྟ་བུའི་ངང་ལས་མ་ཡེངས་པའམཾ་མ་གཡོས་པ་
ཡིན་པས། ཆགས་སྡང་དུག་ལྔའི་རྟོག་པ་ལ་སོགས་པ་གང་ལྟར་བསམ་ཀྱང་མ་བཅོས་
རང་བབས་གཉུག་མའི་སྒོམ་པ་ཡིན་པར་ཤེས་ན་ཏིང་ངེ་འཛིན་གང་ཡང་མ་བསྒོམ་
པར་སེམས་ཉིད་ཀྱི་ངོ་བོ་གོང་ལྟར་བཞག་ཀྱང་ཆོས་ཉིད་སྐྱེ་བ་མེད་པ་ཀུན་བཟང་ཆོས་
སྐུའི་དགོངས་པ་ལས་སྐད་ཅིག་ཀྱང་ཡེངས་བ་མེད་དོ་ཞེས་པ་སྟེ། ཀུན་གཟིགས་རོང་
པའི་ཞལ་ནས། འགྲོ་བའི་འཁྲུལ་སྣང་དུ་གྲགས་པ་ཐམས་ཅད་ལ། ཐམས་ཅད་ནས་
ཐམས་ཅད་དུ་ངན་ཅིང་དོར་བར་བྱ་བ་མེད་པས་ཀུན་ཏུ་བཟང་པོའོ། །
- 360 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཞེས་དང་། ཀུན་མཁྱེད་དགའ་རབ་གཉིས་པའི་ཞལ་ནས། སྣ་ཚོགས་དྲན་རིག་ཐམས་
ཅད་ཡེ་ཤེས་དངོས། །རང་ཤར་རང་གྲོལ་ཀུན་བཟང་ཆོས་ཀྱི་སྐུ། །ལྷུན་གྲུབ་ངང་ཡིན་
ཡེ་ནས་གནས་པ་ཡིན། །དེ་ལྟར་ཀུན་བཟང་ཉིད་ལས་གཞན་པའི་ཆོས། །རྡུལ་ཙམ་
མི་རྙེད་ཡེ་ནས་སངས་རྒྱས་ཡིན། །དེ་ལྟར་ཤེས་ཏེ་འཆིང་གྲོལ་ཀུན་ལས་འདས། །
ཞེས་པ་ལ་སོགས་པ་གསུངས་པ་བཞིན་ནོ། །གཉིས་པ་ནི། འོ་ན་མ་སྒོམ་གང་ལྟར་
བཞག་ཀྱང་མི་འགལ་བར་རྟོགས་ཚོགས་ཅི་ཤར་ཐམས་ཅད་ཡེ་ཤེས་ཉག་ཅིག་གི་རང་
བཞིན་ཡིན་ན། མདོ་རྒྱུད་ཀུན་ནས་རྣམ་རྟོག་གི་གཉེན་པོར་ཏིང་ངེ་འཛིན་བསྒོམ་པའི་
ཐབས་སྣ་ཚོགས་སུ་བསྟན་པ་དེ་ཇི་ལྟར་ཡིན་སྙམ་ན། ཀྱེ་སེམས་དཔའ་ཆེན་པོ། ཀུན་
བྱེད་ང་ལས་བྱུང་བའི་སྟོན་པ་སྐུ་གསུམ་གྱིས་གདུལ་བྱ་གང་ཞིག་བསྐྱེད་རྫོགས་ལ་
སོགས་པ་རྣམ་རྟོག་གི་མཚན་མ་བསྒོམ་པ་ལ་དགའ་བའི་གང་ཟག་དབང་པོ་དམན་
པ་རྣམས་ལ་རང་རང་གི་བློ་ལ་གང་ལྟར་འཐད་པའི་ལུང་རྩོལ་བཅས་ཀྱི་ཐེག་པ་བརྒྱད་
པོ་སོ་སོའི་སྐབས་ནས་ཇི་ལྟར་བསྟན་པ་བཞིན་དུ་ཏིང་ངེ་འཛིན་གྱི་རིམ་པ་སྣ་ཚོགས་
སུ་བསྒོམ་དུ་ཡོད་དོ་ཅེས་ཐེག་པ་འོག་མའི་རིགས་ཅན་གྱི་གདུལ་བྱ་ཀུན་ལ་ལུང་དུ་
བསྟན་པ་དེ་ནི་ངེས་དོན་རྫོགས་པ་ཆེན་པོའི་དགོངས་པ་ཟབ་མོ་འདི་ལས་གཞན་དྲང་
དོན་དགོངས་པ་ཅན་གྱི་ཚིག་ཙམ་ཡིན་ནོ་ཞེས་སོ། །དེ་ལྟར་ཡང་ལྷ་མིན་གཡུལ་བཟློག་
གི་རྒྱུད་ལས། སྤྲུལ་སྐུས་འགྲོ་བ་འདུལ་བའི་ཕྱིར། །ལྟ་བསྒོམ་སྤྱོད་པ་འབྲས་བུ་
རྣམས། །དྲང་བའི་དོན་དུ་གསུངས་པ་ཡིན། །ཞེས་པ་ལྟར་རོ། །
གསུམ་པ་ནི། ཀྱེ་འཁོར་འདས་ཀྱི་ཆོས་ཐམས་ཅད་ཀྱི་གནས་ལུགས་རང་བྱུང་འདུས་
མ་བྱས་པའི་ཡེ་ཤེས་ཡེ་ནས་འཕོ་འགྱུར་དང་བྲལ་བར་བཞུགས་པ་ང་ནི་སྟོན་པ་ཀུན་
བྱེད་རྒྱལ་པོ་ཡིན་ལ། དེ་ལྟ་བུའི་སྟོན་པ་རང་བྱུང་རིག་པའི་ཡེ་ཤེས་དེ་ཉིད་ཀྱི་རང་
བཞིན་ལས་རྒྱལ་བ་སྐུ་གསུམ་གྱི་ཕུན་སུམ་ཚོགས་པའི་ཆོས་ཐམས་ཅད་མ་འདས་པས་
ན་བླང་དོར་འབད་རྩོལ་གྱིས་མ་བསྡུས་བཞིན་དུ་སྐུ་གསུམ་གྱི་སྟོན་པ་གསུམ་ཡང་
- 361 -



ལེའུ་བདུན་བཅུ་བ།
རིག་པའི་ཡེ་ཤེས་ཆེན་པོ་དེ་ཡི་ངང་ལ་ཡེ་ནས་གཉིས་སུ་མེད་པར་འདུས་ཤིང་འབ་
ཆུབ་པ་ཡིན་ལ། དེ་ལྟར་སྟོན་པ་རང་བྱུང་གི་ཡེ་ཤེས་དེ་ཡི་ཀློང་ལ་མ་བསྡུས་བཞིན་
དུ་གཟུགས་བརྙན་མེ་ལོང་གི་ནང་དུ་འདུ་བའམ། རྨི་ལམ་གཉིད་ཀྱི་ངང་དུ་འདུ་བ་
ལྟར་སྟོན་པ་ཀུན་བྱེད་རྒྱལ་པོ་སྙིང་པོ་བྱང་ཆུབ་ཀྱི་སེམས་དེ་ལ་ངང་གིས་འདུས་ཤིང་
འདུ་འབྲལ་མེད་པའི་རྒྱུ་མཚན་དེས་ན། ཀུན་བྱེད་ཆོས་སྐུའི་སྟོན་པས་རྒྱལ་བ་སྐུ་གསུམ་
གྱི་རང་བཞིན་ཆོས་ཉིད་རང་བྱུང་གི་ཡེ་ཤེས་དེ་ལ་ད་གསར་དུ་བསྒོམ་ཞིང་བསྒྲུབ་པ་
ལ་སོགས་པ་བྱེད་དུ་མེད་པར་བསྟན་པ་ཡིན་ཏེ། ལ་ཟློ་ལས། ཀྱེ་སེམས་དཔའ་ཆེན་
པོ་ཇི་ལྟར་དགོས། །སྟོན་པ་ལ་སོགས་ཆོས་ལྔ་སྣང་བ་ཡང་། །སེམས་ལ་བསྒོམ་པར་
བྱ་བ་ཡོད་མ་ཡིན། །བསྒོམ་ན་གང་ལྟར་བསྒོམ་ཀྱང་ལ་མ་ཟློས། །རང་ལ་རང་གིས་
དམིགས་པ་མེད་པས་ན། །མི་བསྒོམ་ཞེས་ཀྱང་བཞག་པའི་གནས་མ་ཡིན། །བསྒོམས་
ན་གང་བསྒོམས་གང་གིས་ཇི་ལྟར་བསྒོམ། །མི་བསྒོམ་གང་གིས་གང་ལ་ཅི་མི་བསྒོམ། །
དེ་བས་བསྒོམ་དང་མི་བསྒོམ་ཐ་སྙད་ནི། །རྩིས་གདབ་ཀུན་ལས་འདས་པས་གཞན་
དུ་འོས་མ་ཡིན། །ཅེས་བསྒོམ་པ་དང་མི་བསྒོམ་པར་ལྟ་བའི་རྩིས་གདབ་ཀུན་ལས་
འདས་པར་གསུངས་པ་ལྟར་ལ། དེ་བཞིན་དུ་ཀུན་བྱེད་ཆོས་སྐུའི་བསྟན་པ་སྨྲ་བསམ་
བརྗོད་པ་དང་བྲལ་བའི་རིག་པ་དཔེ་དང་གཏན་ཚིག་སོགས་ཀྱིས་མཚོན་བརྗོད་ལས་
འདུས་པ་ཀུན་ཁྱབ་ནམ་མཁའ་ལྟ་བུའི་རང་བཞིན་དེ་ལ་མ་འདུས་པའི་ཆོས་གང་ཡང་
མེད་པས། སྐུ་གསུམ་གྱི་སྟོན་པའི་བསྟན་པ་གསུམ་ཡང་དེ་ལ་ངང་གིས་འདུས་ཏེ་
གནུས་པ་དང་། སྟོན་པ་ཀུན་བྱེད་རྒྱལ་པོའི་བཞུགས་གནས་མ་བཅོས་རིག་པའི་རང་
སྣང་རྒྱ་ཆད་ཕྱོགས་ལྷུང་དང་བྲལ་བའི་གཞལ་ཡས་ཁང་ཆེན་པོའི་རང་བཞིན་དུ་ལྷུན་
གྱིས་གྲུབ་པའི་ཆོས་དབྱིངས་དོན་གྱི་འོག་མིན་སྤྲོས་བྲལ་བདེ་བ་ཆེན་པོའི་ཞིང་ཁམས་
དེ་ན་སྐུ་གསུམ་གྱི་སྟོན་པ་གསུམ་གྱི་བཞུགས་གནས་སུ་གྱུར་པའི་གཞལ་ཡས་ཁང་
གསུམ་ཡང་དེ་ལ་འདུས་ཤིང་རྫོགས་པར་བཤད་ལ།
• - 362 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཞན་ཡང་ཕྱི་ནང་སྣོད་བཅུད་ཀྱི་དངོས་པོ་ཇི་ལྟར་སྣང་བའི་ཆོས་རྣམས་ཐམས་ཅད་
ཀུན་སྙིང་པོ་བྱང་ཆུབ་ཀྱི་སེམས་གདོད་ནས་སྐྱེ་བ་མེད་པ་སྤྲོས་བྲལ་ནམ་མཁའ་ལྟ་
བུའི་ཀློང་ཆེན་པོ་འདི་ལ་ཀུན་ནས་འདུས་ཤིང་གཉིས་སུ་མེད་པར་གནས་པ་ཡིན་པས།
སྟོན་པ་གསུམ་གྱི་འཁོར་གསུམ་དང་དུས་གསུམ་ཡང་ཀུན་དུ་འདུས་པར་བཤད་དེ།
དེ་ཉིད་ལས། དུས་དང་གནས་དང་འཁོར་ལ་སོགས་པ་ཡང་། །གཞན་དུ་མ་རྟོགས་
རང་དུ་བསྟན་པར་ཟད། །ཅེས་པ་ལྟར་རོ། །དེ་བཞིན་དུ་ཆོས་ཐམས་ཅད་གང་གི་ཀློང་
དུ་མ་བསྡུས་རང་བཞིན་དུ་འདུས་པའི་སེམས་ཉིད་རང་བྱུང་གི་ཡེ་ཤེས་དེ་ནི། སྐུ་
གསུམ་གྱི་བཀའ་ཡི་སྡུད་པ་པོ་གསུམ་ཡང་ཡིན་པ་སྟེ་དེ་ལས་གཞན་པ་ཞིག་ཡོད་པ་
མ་ཡིན་པས་ཕུན་སུམ་ཚོགས་པའི་ཆོས་དེ་དག་ཐམས་ཅད་གདོད་ནས་བྱ་རྩོལ་བྲལ་
བ་སེམས་ཉིད་རང་བྱུང་གི་ཡེ་ཤེས་ཡེ་ནས་སངས་རྒྱས་པའི་རང་བཞིན་འདི་ཉིད་ཁོ་
ན་ཡིན་པས་ཅིར་ཡང་བསྒོམ་དུ་མེད་པར་གསུངས་པ་ཡིན་ལ། དེས་ན་མ་བསྒོམ་རང་
བཞིན་དུ་བཞག་པས་ཆོག་པར་སྟོན་པའི་ཆོས་སྐུ་ཀུན་བྱེད་རྒྱལ་པོའི་ངེས་པའི་ལུང་
འདི་ལ་རྟོགས་པའི་སྤྱོད་ཡུལ་གང་ཡང་མ་གྲུབ་པས་བསྒོམ་དུ་ཡོད་པ་དང་མེད་པའི་
མཐའ་གཉིས་ཀ་ལུང་མི་སྟོན་ཞིང་། རེ་དོགས་དང་སྒྲོ་སྐུར་དུ་འཛིན་པའི་སེམས་ཀྱང་
ཅི་ཞིག་འཇོག་སྟེ་མི་འཇོག་པར་རྣམ་རྟོག་མཚན་མའི་སྤྱོད་ཡུལ་ཀུན་ལས་འདས་པ་
མིན་པར་ཤེས་པར་བྱའོ། །ཅེས་གསུངས་སོ། །ལེའུའི་མཚན་ནི། བྱང་ཆུབ་ཀྱི་སེམས་
ཀུན་བྱེད་རྒྱལ་པོ་ལས་བསྒོམ་དུ་ཡོད་མེད་བསྟན་པའི་ལེའུ་སྟེ་བདུན་བཅུ་པའི་འགྲེལ་
བའོ།
།
གཉིས་པ་བསྒོམ་དུ་མེད་པའི་དོན་ལ་མ་བཅོས་རྣལ་དུ་བཞག་པའི་རང་བཞིན་བསྟན་
པ་ལ་གསུམ་སྟེ། ཕྱོགས་བྲལ་གདོད་ནས་དག་པའི་གཞི། བསྒོམ་མེད་རྣལ་བཞག་
ཆེན་པོའི་ལམ། ལྷུན་གྲུབ་རང་གནས་ཆེན་པོའི་འབྲས་བུའི་དོན་ཇི་ལྟར་བསྒོམ་པའི་
ཚུལ་ལོ། །དང་པོ་ལ་ལྔ་སྟེ། ལྟ་བ་བསྒོམ་དུ་མེད་པ། དམ་ཚིག་བསྲུང་དུ་མེད་པ།
-363-



ལེའུ་དོན་གཅིག་པ།
ཕྲིན་ལས་བཙལ་དུ་མེད་པ། དཀྱིལ་འཁོར་བསྐྱེད་དུ་མེད་པ། དབང་ལ་བསྐུར་དུ་
མེད་པའི་དོན་ལ་ཇི་ལྟར་བསྒོམ་པའི་ཚུལ་བསྟན་པའོ། །དང་པོ་ནི། སེམས་ཉིད་རང་
བྱུང་གི་ཡེ་ཤེས་དམིགས་བསམ་འཛིན་པའི་ཡུལ་ལས་འདས་པའི་དོན་ལ་བལྟ་བྱ་ལྟ་
བྱེད་དུ་མ་གྲུབ་པའི་དགོངས་པ་རྣལ་བཞག་ཆེན་པོའི་ལེའུ་དོན་གཅིག་པ་ལ་གཉིས་ཏེ།
བསྟན་པ་དང་། བཤད་པའོ། །དང་པོ་ནི། དེ་ལྟར་གླེང་གཞི་དང་གླེང་བསླང་བའི་སྒོ་
ནས་མ་བཅོས་རྣལ་དུ་བཞག་པའི་སྒོམ་པ་མདོར་བསྟན་པའི་རྗེས་དེ་ནས་བྱང་ཆུབ་
ཀྱི་སེམས་ཀུན་བྱེད་རྒྱལ་པོས་མཚན་མ་གྲངས་ཀྱི་སྒོམ་པ་ཐམས་ཅད་ཀུན་བྱེད་ཀྱི་
གོལ་སར་བསྟན་ནས། རྣལ་དོན་ཀུན་བྱེད་བྱང་ཆུབ་སེམས་ཀྱི་རང་བཞིན་དམིགས་
བསམ་སྤྲོས་པ་ཐམས་ཅད་ལས་འདས་པས་ལྟ་བ་བསྒོམ་དུ་མེད་པ་མ་བཅོས་རང་
བབས་ཀྱི་དགོངས་པ་འདི་གསུངས་སོ། །གཉིས་པ་རྒྱས་པར་བཤད་པ་ལ་གསུམ་སྟེ།
མཚན་མ་གྲངས་ཀྱི་བསྒོམ་ལ་ཀུན་བྱེད་ཀྱི་གོལ་སར་ངོས་བཟུང་། བསྒོམ་དང་མི་
བསྒོམ་མེད་པའི་ཆོས་ཉིད་རྣལ་བཞག་ཆེན་པོའི་དགོངས་པ་བཤད། བསྒོམ་མེད་ནམ་
མཁའ་ལྟ་བུའི་དོན་ལ་གོམས་པའི་ཡོན་ཏན་བསྟན་པའོ། །
དང་པོ་ལ་གསུམ་སྟེ། མདོར་བསྟན་རྒྱས་བཤད། དོན་བསྡུ་བའོ། །དང་པོ་ནི། ཀྱེ་
ཆོས་ཉིད་དོན་གྱི་ཡིན་ལུགས་སྙིང་པོ་བྱང་ཆུབ་ཀྱི་སེམས་ང་ནི་སྟོན་པ་ཀུན་བྱེད་རྒྱལ་
པོ་སྟེ་གདོད་ནས་སྐྱེ་བ་མེད་པ་རང་བྱུང་འདུས་མ་བྱས་པ་ཡིན་ལ། དེས་ན་སྟོན་པ་
རང་བྱུང་གི་ཡེ་ཤེས་དེ་ཉིད་མཚན་རྟོག་བློ་ཡི་སྤྱོད་ཡུལ་ཀུན་ལས་འདས་པས་བསྒོམ་
དུ་མེད་པའི་རང་བཞིན་ཡིན་ན་ཡང་། ཀུན་བྱེད་ང་ལས་བྱུང་བའི་སྟོན་པ་སྐུ་གསུམ་
གྱིས་ལྟ་སྒོམ་དམ་ཚིག་ལ་སོགས་པ་དམིགས་བཅས་ཀྱི་མཚན་མ་ལ་རྟོག་ཅིང་བསྒོམ་
དུ་ཡོད་པར་བསྟན་པས་འདུལ་བའི་གང་ཟག་དབང་པོ་དམན་པའི་རིགས་ཅན་རྣམས་
ལ་དམིགས་པའི་མཚན་མ་ལ་རྟོག་ཅིང་དཔྱོད་པའི་བློ་དང་བཅས་པའི་སྒོ་ནས་ཏིང་
ངེ་འཛིན་གྱི་རྣམ་གྲངས་སྣ་ཚོགས་སུ་བསྒོམ་པར་ལུང་བསྟན་པ་ཡིན་ནོ་ཞེས་སོ། ༈
- 364 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཉིས་པ་རྒྱས་པར་བཤད་པ་ལ་བརྒྱད་དེ། ཉན་ཐོས། རང་རྒྱལ། སེམས་དཔའ།
ཀྲི་ཡ། ཨུ་པ། ཡོ་ག མ་ཧཱ། ཨ་ནུའི་བསྒོམ་པའོ། །དང་པོ་ནི། དེ་ལ་སྐུ་གསུམ་གྱི་
སྟོན་པ་རྣམས་ཀྱིས་མཚན་མའི་ཏིང་ངེ་འཛིན་སྣ་ཚོགས་བསྒོམ་པར་གསུངས་པ་དེ་དག་
གང་ཞེ་ན། འདི་ལྟར་སྟོན་པ་སྤྲུལ་པའི་སྐུའི་གདུལ་བྱར་གྱུར་པའི་གང་ཟག་ལ་ལས་སྟེ་
ཉན་ཐོས་ཀྱི་ཐེག་པར་ཞུགས་པ་རྣམས་ཀྱི་བདག་འཛིན་ཉོན་མོངས་པའི་རྟོག་པ་ཞི་
བའི་ཕྱིར་དུ་རྣམ་ཐར་བརྒྱད་དང་སྙོམ་འཇུག་དགུ་ལ་སོགས་པའི་ཏིང་ངེ་འཛིན་དང་།
གཞན་ཡང་འདོད་ཆགས་ཀྱི་གཉེན་པོ་མི་སྡུག་པ་དང་ཞེ་སྡང་གི་གཉེན་པོ་བྱམས་པ་
ལ་སོགས་པ་ཡང་བསྒོམ་པར་བྱེད་པ་ཡིན་ཏེ། ཀུན་གསལ་ལས། ཉན་ཐོས་པ་ནི་འདི་
ལྟར་བསྒོམ། །རང་ལུས་གདོས་བཅས་ཕུང་པོ་ལ། །མི་གཙང་རྫས་སུ་འདུ་ཤེས་བསྐྱེད། །
རྣམ་པར་སྔོ་དང་བམ་པ་དང་། །རུལ་བ་མྱགས་པར་བསྒོམ་པ་སྟེ། །གཟུགས་ཕུང་
ཞེན་པའི་མཐའ་ལས་ཟློག །ཞི་གནས་ཡན་ལག་བཅུ་གཉིས་ལྡན། །ཚོགས་དྲུག་ཡུལ་
དང་རྟོག་པ་སྤང་། །ཞེས་གསུངས་སོ། །གཉིས་པ་ཐེག་དམན་ཀྱི་རིགས་ཅན་ལ་ལས་
སྟེ་རང་རྒྱལ་གྱི་ཐེག་པ་བ་རྣམས་ཀྱིས་ཕྱི་ནང་གི་ཆོས་ཐམས་ཅད་རྒྱུ་རྐྱེན་རྟེན་འབྲེལ་
ཡན་ལག་བཅུ་གཉིས་ཀྱི་དབང་གིས་བྱུང་བར་ཤེས་ནས། དེ་ལྟ་བུའི་རྟེན་འབྲེལ་བཅུ་
གཉིས་པོ་ལུགས་འབྱུང་དུ་བསྒོམ་པའི་སྒོ་ནས་སྡུག་ཀུན་གྱིས་བདེན་པ་གཉིས་ཁོང་
དུ་ཆུད་པར་བྱེད་པ་དང་། ལུགས་ལྡོག་ཏུ་བསྒོམ་པའི་སྒོ་ནས་འགོགས་ལམ་གྱི་བདེན་
པ་གཉིས་ཁོང་དུ་ཆུད་པར་བྱེ་པའི་རྟེན་འབྲེལ་ཟབ་མོའི་དོན་ལ་དམིགས་པའི་ཏིང་ངེ་
འཛིན་བསྒོམ་པར་བྱེད་པ་དང་། གཞན་ཡང་མི་སྡུག་པ་ལ་སོགས་པ་ཡང་བསྒོམ་པར་
གསུངས་ཏེ། དེ་ཉིད་ལས། རང་རྒྱལ་འདོད་པ་འདི་ལྟར་བསྒོམ། །དང་པོ་མ་རིག་ལ་
སོགས་ནས། །ཐ་མ་རྒ་ཤི་ལ་ཐུག་བསྒོམ། །རང་གི་དབྲལ་བར་སེམས་གཏད་དེ། །
ཀེང་རུས་དཀར་པོ་མཐེ་བོང་ཙམ། །དེ་ལ་སེམས་འཛིན་བརྟན་པ་དང་། །དེ་ལས་
མཆེད་ནས་ཀེང་རུས་བལྟ། །དེ་ནས་རིམ་པར་འགག་པར་བསྒོམ། །ཅེས་པ་ལྟར་རོ། །
- 365 -



ལེའུ་དོན་གཅིག་པ།
གསུམ་པ་སྤྲུལ་སྐུའི་གདུལ་བྱ་ལ་ལས་ཏེ་བྱང་ཆུབ་སེམས་དཔའ་ཐེག་པ་བ་རྣམས་
ཀྱིས་ཉོན་ཤེས་གཉིས་ཀྱི་གཉེན་པོར་སྒྱུ་མ་ལྟ་བུ་དང་དཔའ་བར་འགྲོ་བ་ལ་སོགས་
པའི་ཏིང་ངེ་འཛིན་བསྒོམ་པ་ཞིག་ནུས་དང༌། ཆོས་དང་གང་ཟག་གི་བདག་རྣམ་པ་
གཉིས་ཀྱིས་སྟོང་པའི་ཆོས་ཉིད་རྟོགས་པའི་ལྷག་མཐོང་སྟེ། དེ་ལྟ་བུའི་ཞི་ལྷག་ཟུང་
དུ་འབྲེལ་བ་ཡི་བདག་མེད་གཉིས་རྟོགས་ཀྱི་ཏིང་ངེ་འཛིན་ལ་གནས་པར་བྱེད་པ་
ཡིན་ལཾ། དེ་ལ་ཡང་དབུ་སེམས་ཀྱི་བསྒོམ་ཚུལ་གཉིས་སུ་ཡང་གསུངས་ཏེ། དེ་ལས།
སེམས་ཙམ་སེམས་ཉིད་རང་གསལ་བསྒོམ། །དབུ་མ་བདེན་གཉིས་དབྱེར་མེད་ནམ་
མཁའི་དཀྱིལ་ལྟར་བསྒོམ། །ཅེས་གསུངས་སོ། །བཞི་པ་སྟོན་པ་ལོངས་སྐུའི་གདུལ་
བྱར་གྱུར་པ་ལ་ཀྲི་ཡ་བ་རྣམས་ཀྱིས་མཚན་མ་ཀུན་རྫོབ་ཀྱི་ཆོས་ཐམས་ཅད་རྣམ་པར་
དག་པ་དོན་དམ་སྟོང་པ་ཉིད་ཀྱི་ལྟ་བ་ལ་བརྟེན་ནས་ཀུན་རྫོབ་ལྷ་སྐུའི་རྣམ་པ་རིགས་
གསུམ་སེམས་དཔའ་ལ་སོགས་པ་མཚན་མ་ཞལ་ཕྱག་གི་རང་བཞིན་ཅན་དེ་རྗེ་བོ་
དང་བདག་ཉིད་འབངས་སུ་དམིགས་ཤིང་བསྒོམ་པར་བྱེད་པ་སྟེ། དེ་ལས། ཀྲི་ཡའི་
འདོད་པ་འདི་ལྟར་བསྒོམ། །སྟོང་པ་ལ་སོགས་སྔོན་སོང་ནས། །རིགས་གསུམ་ཕྱག་
རྒྱ་ལྡན་པར་བསྒོམ། །ཞེས་པ་ལྟར་རོ། །ལྔ་པ་ལ་ལ་སྟེ་ཨུ་པ་བ་རྣམས་ཀྱིས་ལོ་གའི་
ལྟ་བ་དང་ཀྲི་ཡའི་སྤྱོད་པ་གཉིས་འབྲེལ་བ་མེད་པ་ལ་བརྟེན་ནུས་ལྟ་བ་ཡོ་ག་དང་
བསྟུན་སྤྱོད་པ་ཀྲི་ཡ་དང་བསྟུན་ནས་དེ་གཉིས་འབྲེལ་བའི་ཚུལ་གྱིས་བདག་དང་ལྷ་
སྤུན་གྲོགས་ཀྱི་ཚུལ་དུ་བསྒོམ་པའི་ཏིང་ངེ་འཛིན་ལ་གནས་པར་བྱེད་པ་སྟེ། ཀློང་
ཆེན་རབ་འབྱམས་རྒྱལ་པོའི་རྒྱུད་ལས། ཨུ་པ་ཡ་ལ་བཞི་ཡིན་ཏེ། །ལྟ་བ་ཏིང་འཛིན་
སྤྱོད་པ་དང་། །འབྲས་བུ་དག་དང་བཞི་ཉིད་དོ། །ལྟ་བ་ཡོ་ག་དག་དང་མཐུན། །དོན་
དམ་སྐྱེ་འགག་མེད་པར་འདོད། །ཏིང་འཛིན་ཡོ་ག་དག་དང་མཐུན། །མངོན་པར་བྱང་
ཆུབ་ལྔ་ཉིད་དོ། །སྤྱོད་པ་ཀྲི་ཡ་དག་དང་མཐུན། །བཟའ་དུས་ཁྲུས་གཙང་གཙོ་བོར་
བྱེད། །འབྲས་བུ་མི་ཚེ་ལྔ་བདུན་ནས། །རིགས་ལྔ་རྡོ་རྗེ་འཆང་བ་ཐོབ། །ཅེས་གསུངས་
• 366 བ



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
iབs
དྲུག་པ་ལ་ལ་སྟེ་ཡོ་གའི་ཐེག་པ་ལ་ཞུགས་པ་རྣམས་ཀྱིས་དོན་དམ་དུ་ཆོས་ཐམས་ཅད་
སྟོང་པ་ཉིད་མཚན་མ་མེད་པར་རྟོགས་པའི་ལྟ་བའི་དོན་ལ་བརྟེན་པར་བྱས་ཤིང་།
ཀུན་རྫོབ་མཚན་མའི་ཆོས་རྣམས་མངོན་བྱང་རྣམ་པ་ལྔས་ལྷའི་དཀྱིལ་འཁོར་དུ་བསྒོམ་
པའི་ཏིང་ངེ་འཛིན་ལ་གནས་པར་བྱེད་པ་སྟེ། སྔ་མ་ལས། ཡོ་གའི་ཞེ་འདོད་འདི་ལྟར་
བསྒོམ། །བྱང་ཆུབ་རྣམ་ལྔ་སྔོན་སོང་ནས། །སུམ་ཅུ་རྩ་བདུན་ཕྱག་རྒྱ་བཞི་ལྡན་བསྒོམ། །
ཞེས་པ་སྟེ་དེ་དག་ནི་ལོངས་སྐུའི་བསྟན་པ་ཕྱི་རྒྱུད་སྡེ་གསུམ་མོ། །བདུན་པ། ཆོས་
སྐུའི་གདུལ་བྱར་གྱུར་པ་ལ་ལས་མ་ཧཱ་ཡོ་གའི་ཐེག་པ་བ་རྣམས་ཀྱིས་དོན་དམ་དུ་ཆོས་
ཐམས་ཅད་དཀོར་བདུན་ངོ་བོ་ཉིད་མེད་པ་དང་། ཀུན་རྫོབ་ཏུ་རང་རྒྱུད་ཀྱི་ཕུང་པོ་ལྔའི་
མཚོན་པའི་སྣོད་བཅུད་རྒྱུད་རྣམས་ཐམས་ཅད་དག་པ་ལྷའི་རང་བཞིན་དུ་རྟོགས་པའི་
ལྟ་བ་ལ་བརྟེན་ནས་ཏིང་ངེ་འཛིན་རྣམ་པ་གསུམ་གྱིས་སྣོད་བཅུད་ལྷ་དང་གཞལ་ཡས་
ཁང་དུ་གསལ་ཞིང་བསྙེན་བསྒྲུབ་རྣམ་པ་བཞི་ཡི་སྒོ་ནས་ཉམས་སུ་ལེན་ཞིང་སྔགས་
ཀྱི་འོད་ཟེར་འཕྲོ་འདུའི་དོན་ལ་བསྒོམ་པ་ལ་སོགས་པའི་བསྐྱེད་རྫོགས་ཀྱི་ལམ་ལ་
གནས་པར་བྱེད་པར་སྟེ། ཀུན་གསལ་ལས། མ་ཧཱ་ཡོ་གའི་སྒོམ་པ་ནི། །ཏིང་འཛིན་
རྣམ་གསུམ་སྔོན་སོང་བའི། །ཞི་ཁྲོ་རབ་འབྱམས་བསྒོམ་པར་བྱེད། །ཕྱག་རྒྱ་བཞི་ལྡན་
བསྒོམ་པའི་མཆོག །ཅེས་སོ། །
བརྒྱུད་པ་ལ་ལ་སྟེ་ཨ་ནུའི་ཐེག་པ་བ་རྣམས་ཀྱིས་རྒྱུ་དག་པ་ཆོས་ཀྱི་དབྱིངས་དང་འབྲས་
བུ་དག་པ་རང་བྱུང་གི་ཡེ་ཤེས་གཉིས་ཡེ་ནས་དབྱེར་མེད་པ་བདེ་ཆེན་བྱང་ཆུབ་སེམས་
ཀྱི་དཀྱིལ་འཁོར་ཉིད་གཏན་ལ་དབབ་པ་བསྒྲུབ་བྱའི་གཙོ་བོར་བྱས་ནས། དེ་ཉིད་
མངོན་དུ་བྱེད་པའི་ཐབས་སུ་རྩ་སྔགས་བརྗོད་པ་ཙམ་གྱིས་ཆུ་ལས་ཆུ་བུར་རྡོལ་བ་ལྟར་
ད་ཅིག་གིས་ཕུང་ཁམས་ལྷའི་རང་བཞིན་ཕྱག་རྒྱ་བཞི་ལྡན་དུ་བསྒོམ་པ་བསྐྱེད་པའི་
མ་པ་སྟེ། དེ་ལས། ཨ་ནུའི་ཞེ་འདོད་སྒོམ་པ་ནི། །སྙིང་པོ་ཚིག་ཙམ་བརྗོད་པ་སྔོན་
-367-



ལེའུ་དོན་གཅིག་པ།
སོང་ནས། །ཕུང་པོ་ལྷ་ཡི་ཕྱག་རྒྱ་བཞི། །དཔེར་ན་ཆུ་ལས་ཆུ་བུར་དང་། །ཚ་ཚ་བསྐོས་
ཕོར་ནས་བཏོན་བཞིན། །སྐད་ཅིག་མ་ལས་གསལ་བར་བསྒོམ། །ཞེས་པ་ལྟར་དང་།
ཁྱད་པར་དུ་རྩ་རླུང་ཐིག་ལེའི་རྫོགས་རིམ་སྤྱི་དང་། དེ་ལས་ཀྱང་དོན་དམ་འོད་གསལ་
བྱང་ཆུབ་སེམས་ཀྱི་ཐིག་ལེ་སྙིང་གི་རྩ་འདབས་བརྒྱད་ཀྱི་དབུས་དྭངས་མ་ལྔ་འདུས་
ལ་བརྟེན་ནས་གནས་པའི་ཐིག་ལེ་ཕྲ་མོ་ལ་རླུང་སེམས་འཛིན་པའི་སྒོ་ནས། སྣང་
གསུམ་ལུགས་ལྡོག་ཏུ་ཤར་བའི་རིམ་པ་དང་མཐུན་པར་རང་བཞིན་བརྒྱད་ཅུའི་ཀུན་
རྟོག་ཐམས་ཅད་དབྱིངས་སུ་འགག་ནས་འོད་གསལ་བྱང་ཆུབ་སེམས་ཀྱི་གནས་ལུགས་
མངོན་དུ་ཤར་བའི་ངང་ལ་མཉམ་པར་འཇོག་པ་སོགས་ཀྱི་ཏིང་ངེ་འཛིན་ལ་གནས་
པར་བྱེད་པ་ཡིན་ནོ། །གསུམ་པ་དོན་བསྡུ་བ་ནི། དེ་ལྟ་བུའི་ཐེག་པ་འོག་མ་པ་འདི་
རྣམས་ཀྱིས་བླང་དོར་རྩོལ་སྒྲུབ་ལ་བརྟེན་ནས་ལམ་བསྒོམ་པ་འདི་དག་ནི་སྐུ་གསུམ་
གྱི་སྟོན་པ་རྣམས་ཀྱིས་གདུལ་བྱའི་བློ་རིམ་དང་འཚམས་པར་བསྟན་པའི་མཚན་མ་
དམིགས་པའི་ཡུལ་ལ་ཞེན་པ་ཡིན་པའི་ཕྱིར་ན་རྣམ་གྲངས་ཀྱི་ཏིང་ངེ་འཛིན་ཏེ་མཚན་
མེད་རྫོགས་པ་ཆེན་པོའི་དགོངས་དོན་བསལ་བཞག་བྲལ་བའི་གནས་ལུགས་རྟོགས་
པ་མ་ཡིན་པས། དམིགས་བཅས་མཚན་མའི་ཏིང་ངེ་འཛིན་འདིར་དེ་འདྲ་བསྒོམ་དུ་
ཡོད་པར་སྟོན་པ་ཀུན་བྱེད་རྒྱལ་པོས་ལུང་མ་བསྟན་ཞེས་མཚན་མའི་བསྒོམ་པ་དེ་དག་
རྫོགས་པ་ཆེན་པོའི་ལམ་ལས་གཞན་དུ་གོལ་སར་བསྟན་པ་སྟེ། ལ་ཟློ་ལས། སེམས་
ཉིད་ངོ་བོ་མངོན་དུ་བྱུང་བ་ཡི། །སྣང་སྲིད་ལྟ་བའི་ཆོ་འཕྲུལ་ཤར་བ་ལ། །ཡིད་འཇོག་
སེམས་ཀྱི་སྒོམ་པར་མ་བྱེད་ཅིག །རང་བྱུང་སྒོམ་པ་རྫོགས་པར་མ་བསྒོམ་ན། །བསྒོམས་
པས་སྣང་སྲིད་བསྒོམ་གྱིས་མི་ལང་ཞིང་། །བསྒོམས་དང་མ་བསྒོམ་ཡོན་ཏན་མཉམ་
པ་ལ། །འོག་མ་པ་བཞིན་དམིགས་པའི་བསྒོམ་པ་ཡིས། །གང་བསྒོམས་རྩོལ་བའི་
ནད་ཀྱིས་ཟིན་པ་ལས། །ཆོས་ཉིད་དོན་དུ་འགྱུར་བ་གཅིག་ཀྱང་མེད། །མ་བསྒོམ་
ངན་དུ་སོང་བའི་རྒྱུ་མེད་པས། །བསྒོམ་དང་མི་བསྒོམ་དགོངས་པ་མ་ལེན་ཅིག །ཅེས་
- 368 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གསུངས་པ་ལྟར་རོ། །གཉིས་པ་རྣལ་བཞག་ཆེན་པོའི་དགོངས་པ་བཤད་པ་ལ་བཞི་
སྟེ༑ སྣང་བ་རང་སར་བཞག་པའི་བསྒོམ་པ། ཚིག་དོན་བློ་ལས་འདས་པའི་བསྒོམ་པ།
ཡེངས་མེད་སྤྲོས་དང་བྲལ་བའི་བསྒོམ་པ། གཉིས་མེད་བསམ་ཡུལ་འདས་པའི་བསྒོམ་
པའོ། །
དང་པོ་ནི། འོ་ན་ཀུན་བྱེད་ཉིད་ཀྱི་ལྟ་བ་ཇི་ལྟར་བསྒོམ་པར་བྱ་ཞེ་ན། ཀྱེ་སྟོན་པ་ཀུན་
བྱེད་རྒྱལ་པོ་ང་ཡིས་རྣམ་རྟོག་གི་བློ་ཡིས་དམིགས་སུ་མེད་པའི་བསྒོམ་པ་མ་བཅོས་
རིང་བབ་ཆེན་པོའི་དོན་ལུང་བསྟན་པ་ནི། འདི་ལྟར་སྣང་སྲིད་ཀྱིས་བསྡུས་པའི་ཆོས་
རྣམས་མ་ལུས་པ་ཀུན་གདོད་ནས་སྐྱེ་བ་མེད་པ་རང་བཞིན་གྱིས་རྣམ་པར་དག་པའི་
ངང་ནས་ཡེ་ནས་འདའ་བ་མེད་པའི་རང་བབ་གཉུག་མའི་ཏིང་ངེ་འཛིན་ཏེ། དེ་ལྟ་བུའི་
རིག་པ་རང་གནས་ཀྱི་ཏིང་ངེ་འཛིན་དེ་ནི་བསྒོམ་པས་བཟང་དུ་འགྲོ་བ་དང་མི་བསྒོམ་
པས་ངན་དུ་འགྲོ་བ་ལྟ་བུའི་རྐྱེན་ལ་རག་མ་ལུས་པ་ཡིན་པས་བསྒོམ་བྱ་ཇི་ལྟར་སྣང་
བའི་ཆོས་རྣམས་ཐམས་ཅད་ཀུན་དམིགས་པའི་ཡུལ་གང་དུ། རྣམཾ་པ་ཇི་ལྟར་བཞག་
པའི་ཚུལ་དུ་ཞེན་འཛིན་གྱི་དམིགས་པ་གང་ཡང་མེད་པར་བྱ་བྱེད་རྩོལ་སྒྲུབ་ཀྱིས་མ་
བཙལཾ་བར་ཕྱི་ནང་སྣང་སྲིད་ཀྱི་ཆོས་གང་སྣང་ཅི་ཤར་ཐམས་ཅད་ལ་ཞེན་འཛིན་དང་
སྤང་བླང་ཅི་ཡང་མི་བྱ་བར་མ་བཅོས་རང་སར་དུ་བཞག་པས་ཕྱི་སྣོད་བཅུད་ཀྱི་སྣང་
བ༑ ནང་ཚོགས་དྲུག་གི་རོལ་པ་གང་སྣང་ཐམས་ཅད་ཆོས་ཉིད་མཉམ་གདལ་ཆེན་པོ་
གཅིག་ཏུ་གྲོལ་བ་ནི་ཀུན་བྱེད་བྱང་ཆུབ་སེམས་ཀྱི་བསྒོམ་པ་མ་བཅོས་རང་བབ་ཀྱི་ཏིང་
ངེ་འཛིན་ཡིན་པར་གསུངས་པའོ། །གཉིས་པ་ནི། ཀྱེ་གོང་དུ་བཤད་པ་དེ་ལྟ་བུའི་
རྫོགས་པ་ཆེན་པོ་ལྟ་བ་བསྒོམ་དུ་མེད་པར་སྟོན་པའི་མན་ངག་ཟབ་མོ་འདི་དག་ལ་
བརྗོད་བྱ་ཕྱི་ནང་གི་ཆོས་གང་ཡང་གྲུབ་པ་མེད་ཅིང་རྗོད་བྱེད་ཚིག་དང་སྒྲ་ལས་ཀྱང་
བོདས་པའི་དོན་ཡིན་པའི་ཕྱིར་ན་སྔ་རབས་ཏེ་འདས་པའི་དུས་སུ་ཀུན་བྱེད་རྒྱལ་པོས་
བསྒོམ་པ་དང་མི་བསྒོམ་པ་གང་དུ་ཡང་ལུང་མ་བསྟན་ལ། ཕྱི་རབ་ཏེ་མ་འོངས་པ་
-369 -



ལེའུ་དོན་གཅིག་པ།
ཡིན་དུ་སུ་ཡང་སྟོན་པ་ཀུན་བྱེད་རྒྱལ་པོས་དེ་ལྟར་ལུང་མི་སྟོན་ཞིང་། ད་ལྟར་གྱི་སྐབས་
སུ་ཡང་ཀུན་བྱེད་རྒྱལ་པོས་མ་བཅོས་མཉམ་པ་ཉིད་ཀྱི་རིང་བཞིན་ལས་གཞན་པའི་
བསྒོམ་དང་མི་བསྒོམ་ལ་སོགས་པའི་དམིགས་འཛིན་བློ་ཡི་སྤྱོད་ཡུལ་དུ་གྱུར་པ་གང་
ཡང་ལུང་བསྟན་པར་མཛད་པ་མེད་དོ་ཅེས་པའོ། །
གསུམ་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཡིས་མ་ནོར་དགོངས་པའི་དོན་
ཇི་བཞིན་པ་གདུལཾ་བྱ་རྣམས་ལ་ལུང་བསྟན་པ་ནི་ཇི་ལྟར་ན། ཡོད་མེད་ཀྱི་སྒྲོ་སྐུར་
ཐམས་ཅད་ལས་འདས་པ་ཆོས་ཉིད་དོན་གྱི་སྙིང་པོ་སེམས་ཉིད་རང་བྱུང་གི་ཡེ་ཤེས་
འདི་ལ། ལ་ལས་བསྒོམ་དུ་ཡོད་པར་སྨྲ་བ་དང་ལ་ལས་མི་བསྒོམ་པར་འཇོག་པར་
བྱའོ་ཞེས་བསྒོམ་དུ་ཡོད་མེད་སོ་སོའི་ཕྱོགས་བཟུང་ནས་རྩོད་པར་བྱེད་པ་ནི། བསྒོམ་
པ་དང་མི་བསྒོམ་པ་གཉིས་ཀའི་སྤྱོད་ཡུལ་ལས་འདས་པའི་ནམ་མཁའ་འདི་ལ་བསྒོམ་
མི་བསྒོམ་ཞེས་རྩོད་པ་དང་འདྲ་ལ། དེས་ན་སེམས་ཉིད་ནམ་མཁའ་ལྟ་བུའི་རང་བཞིན་
འདི་ཉིད་རྣམ་རྟོག་མཚན་མའི་སྤྱོད་ཡུལ་དུ་མ་གྱུར་པའི་ཕྱིར་ན་བསྒོམ་དང་མི་བསྒོམ་
གྱི་ཐ་སྙད་གཉིས་ཀའི་ཡུལ་ལས་འདས་པར་རྟོགས་པའི་དོན་ལས་གཞན་དུ་མ་ཡེངས་
པའམ་རེ་དོགས་རྩོལ་སྒྲུབ་ཀྱི་རྟོག་པས་མ་བསྐྱོད་པ་ནི་ཆོས་སྐུ་ཀུན་བྱེད་རྒྱལ་པོ་མ་
བཅོས་མཉམ་པ་ཆེན་པོའི་དགོངས་པ་སྟེ། ནམ་མཁའ་ཀློང་ཡང་ལས། གང་གིས་མ་
སྒྲིབ་གཉིས་མེད་རིག་པའི་སེམས། །རང་ཤར་ཡེ་ནས་དག་པའི་འོད་གསལ་ཏེ། །གང་
བབས་རང་བཞག་སྒོམ་པའི་རྒྱལ་པོ་མཆོག །དྲན་བསམ་བློ་ལས་འདས་པར་མཁྱེན་
པར་མཛོད། །ཅེས་གསུངས་པ་ལྟར་ལ། དེ་ལྟ་བུའི་དགོངས་པ་ཟབ་མོ་དེ་ནི་དམིགས་
མཚན་སྤྲོས་པའི་མཐའ་གང་ལའང་མི་གནས་པས་དངོས་པོ་ཡི་ཆོས་སུ་གྲུབ་པ་མ་ཡིན་
ཞིང་། དངོས་པོ་མེད་པའང་མ་ཡིན་ལ་བསྒོམ་དུ་ཡོད་མེད་ལ་སོགས་པའི་ཕྱོགས་སུ་
གནས་པའང་མིན་ཞིང་གདོད་ནས་གཞི་རྩ་ཐམས་ཅད་དང་བྲལ་བ་ཡིན་པའི་ཕྱིར་
ཕྱོགས་ལས་འདས་པའང་མ་ཡིན་པར་བློ་འདས་སྨྲ་བསམ་བརྗོད་མེད་ཀྱི་རང་བཞིན་
-370 -



sནས
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུ་རྟོགས་པས་བསྒོམ་པ་དང་མི་སྒོམ་པའི་ཕྱོགས་གང་ལ་ཡང་གནས་པར་མི་བྱེད་པར་
གསུངས་སོ། །
བཞི་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ངས་སེམས་ཉིད་རང་བྱུང་གི་ཡེ་
ཤེས་འདི་ཉིད་གདོད་ནས་གཉིས་མེད་བསཾམ་ཡུལ་ལས་འདས་པ་ཡིན་པའི་ཕྱིར། དོན་
དེ་ལ་བསྒོམ་པར་བྱ་བ་དང་མི་སྒོམ་པར་འཇོག་པ་གང་དུའང་མཚོན་ཞིང་བསྟན་པར་
མི་ནུས་པར་གསུངས་པ་དེ་ལྟར་དུ། སྙིང་པོ་རང་བྱུང་གི་ཡེ་ཤེས་མ་བཅོས་ཇི་བཞིན་
པའི་དོན་ལ་གནས་པའི་ཕྱི་རབས་ཀྱི་རྣལ་འབྱོར་པ་རྣམས་དང་། རྒྱལ་སྲས་སེམས་
དཔའ་རྡོ་རྗེ་ཁྱེད་རྣམས་ཀྱང་ཚུལ་དེ་ལྟ་བུའི་དམིགས་མེད་བསམ་བརྗོད་ལས་འདས་
པའི་དོན་ལ་བསྒོམ་པ་དང་། བསྒོམ་མེད་གང་དུའང་མི་འཛིན་པ་རེ་དོགས་སྤང་བླང་
ལས་འདས་པའི་དོན་ལ་གནས་པར་བྱའོ། །ཞེས་པ་སྟེ། སྔ་མ་ལས། སྒོམ་མེད་དོན་
དེ་བསྒོམས་པས་མཐོང་མི་འགྱུར། །དཔྱོད་པས་མི་ཤེས་རྟོག་པའི་གཟེབ་ལས་འདས། །
སྒོམ་མེད་བསྒོམས་ན་སྒོམ་པའི་གཟེབ་ཏུ་འཆིང་། །གོམས་པས་ཕྱིན་ན་འགྲོ་འོང་མི་
འཆད་བཞིན། །མ་བསྒོམས་ལྷུག་པ་ཐ་མལ་སེམས་ལ་འཆར། །རང་སར་བསྡད་ན་
འགྲོ་འོང་མེད་པ་བཞིན། །དཔྱད་ཀྱང་མི་མཐོང་རྟོག་པའི་འཕྲོ་འདུ་ཉིད། །ཞེན་པའི་
ཕྲེང་ཐག་ཡིན་པས་དགོས་པ་མེད། །གནས་ལུགས་དོན་ལ་སེམས་ཀྱི་དྲན་བསམ་
ཞོག །ཅེས་གསུངས་པ་ལྟར་བསྐྱེད་རྫོགས་ཀྱི་ཏིང་ངེ་འཛིན་བསྒོམ་པ་ལྟ་བུར་མ་ཟད་
སྒོམ་མེད་ཀྱི་དོན་ཡིན་ཡང་དེ་ལ་ཆེད་དུ་གནས་པར་བྱེད་པའི་བློ་ཡོད་ན་ད་དུང་རྣམ་
རྟོག་མཚན་མའི་གཟེབ་ལས་མ་འདས་པ་ཡིན་པས་དྲན་བསམ་གྱི་དམིགས་གཏད་གང་
ཡང་མི་བྱེད་པར་གདམས་པའོ། །གསུམ་པ་གོམས་པའི་ཡོན་ཏན་ལ་གཉིས་ཏེ། བསྒོམ་
མེད་ཆུ་བོ་རྒྱུན་གྱི་རྣལ་འབྱོར་དང་། རྣལ་བཞག་ཀུན་ཏུ་བཟང་པོའི་གོ་འཕང་ཐོབ་པ་
ལ་གནས་པའོ། །དང་པོ་ནི། ཀྱེ་དུས་གསུམ་གྱི་རྒྱལ་བ་མ་ལུས་པ་ཀུན་གྱི་སྟོན་པ་
ཆོས་སྐུ་ཀུན་བྱེད་རྒྱལ་པོ་ཡིས། གདོད་ནསཾ་སྐྱེ་བ་མེད་པ་རིག་པ་བྱང་ཆུབ་སེམས་
-371 -



ལེའུ་དོན་གཅིག་པ།
ཀྱི་གཤིས་ལུགས་མི་རྟོག་མཉམ་པ་ཆེན་པོའི་དགོངས་པ་ལ་མིང་གི་བརྡ་དང་ཐ་སྙད་
ཀྱི་ཚིག་ཏུ་འདི་དང་འདི་ལྟ་བུའོ་ཞེས་སྔར་ཡང་མ་བསྟན་ལ་ད་ལྟ་མི་སྟོན་ཞིང་མ་འོངས་
པ་ན་བསྟན་པར་མི་མཛད་དོ། །
དེ་ཅིའི་ཕྱིར་ཞེ་ན་རྫོགས་ཆེན་ཨ་ཏི་ཡོ་ག་ཡེ་གྲོལ་བློ་འདས་ཆེན་པོའི་ལྟ་བ་སེམས་
འཛིན་རྩེ་གཅིག་པས་བསྒོམ་དུ་མེད་པར་ངང་བཞག་ཆུ་བོ་རྒྱུན་གྱི་དགོངས་པ་མ་བཅོས་
རྣལ་བཞག་ཆེན་པོའི་དོན་འདི་རྟོགས་པར་གྱུར་ན། ཆོས་ཉིད་གཤིས་ཀྱི་གནས་ལུགས་
དེ་བསྒོམ་པ་དང་མི་བསྒོམ་པར་འཛིན་པ་སོགས་རེས་འཇོག་གི་བློ་དང་སྒྲ་ཚིག་གི་
བརྗོད་པ་ཐམས་ཅད་དོན་ལ་མི་གནས་པས་ལོག་པའི་ལམ་ཡིན་པའི་ཕྱིར་རོ། །དེ་
ལྟར་ན་རྫོགས་པ་ཆེན་པོའི་ལམ་དུ་ཡང་ཕྱིན་ཅི་ལོག་པ་དང་མ་ལོག་པའི་དབྱེ་བ་བསྟན་
པས་ཆོས་ཐམས་ཅད་མཉམ་པ་ཉིད་དུ་མ་རྟོགས་པར་ཐེག་པ་འོག་མ་རྣམས་ཀྱི་འདོད་
པ་ལྟར་དུ་བཟང་ངན་སྤང་བླང་གི་མཐའ་ལ་གནས་པ་མ་ཡིན་ནམ་ཞེ་ན། འདི་ལྟར་
དུས་གསུམ་གྱི་རྒྱལ་བ་རྣམས་ནི་མཐའ་ཡས་པའི་འགྲོ་བ་རྣམས་ལ་ཐར་པ་དང་ཐམས་
ཅད་མཁྱེན་པའི་ལམ་སྟོན་པར་མཛད་པའི་དེད་དཔོན་དམ་པའི་རང་བཞིན་ཡིན་ལ།
སངས་རྒྱས་དེ་དག་གི་དགོངས་པ་མཐར་ཐུག་པ་ནི་ཨ་ཏི་རྫོགས་པ་ཆེན་པོའི་གནས་
ལུགས་ཀུན་བྱེད་བྱང་ཆུབ་ཀྱི་སེམས་གདོད་ནས་སྐྱེ་བ་མེད་པ་མཉམ་ཉིད་ཕྱོགས་ལྷུང་
དང་བྲལ་བའི་རང་བཞིན་ཡིན་པས་དོན་དེ་ཇི་བཞིན་དུ་ཐུགས་སུ་ཆུད་པར་གྱུར་ན་
དེ་ལྟར་རྟོགས་པའི་རྣལ་འབྱོར་དམ་པ་དེ་ཡི་ངོ་ཁ་ལ་ཕྱིན་ཅི་ལོག་པ་དང་མ་ལོག་པའི་
བཟང་ངན་གཉིས་ཆོས་ཀྱི་དབྱེ་བ་གང་ཡང་མེད་པས་རྫོགས་པ་ཆེན་པོའི་དགོངས་
དོན་ལ་བཟང་ངན་སྤང་བླང་གི་དབྱེ་བ་མེད་མོད་གནས་སྐབས་སུ་གང་ཟག་གི་བློ་ལ་
ལྟོས་ན་ཨ་ཏིའི་གོལ་ས་བཅད་ཕྱིར་དེ་ལྟར་བསྟན་པ་ཡིན་ནོ། །དེས་ན་རྫོགས་པ་ཆེན་
པོའི་དགོངས་པ་ཇི་བཞིན་དུ་རྟོགས་ན་བསྒོམ་པ་དང་མི་བསྒོམ་པ་ལ་སོགས་གང་ལྟར་
བྱས་ཀྱང་མི་འགལ་བར་གཉིས་འཛིན་མཚན་མའི་མདུད་པ་ཐམས་ཅད་ངང་གིས་གྲོལ་
- 372 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་ཡིན་པར་གསུངས་ཏེ། ཀློང་ཆེན་ལས། ཨ་ཏིའི་བསྒོམ་པ་དམིགས་གཏད་མེད། །
བསྒོམས་ཀྱང་སྐྱོན་གྱི་མ་གོས་ཏེ། །རང་བྱུང་རོལ་པ་རང་ལ་ཤར། །མ་བསྒོམ་མཚན་
མ་རང་སར་གྲོལ། །རང་བྱུང་གཉིས་མེད་བསྒོམ་པ་ཡིས། །བསྒོམ་དུ་ཡོད་དང་མེད་
པའི་ཕྱོགས། །གཉིས་སུ་འཛིན་པའི་མདུད་པ་བཀྲོལ། །ཞེས་གསུངས་པ་དང་། ཟབ་
མོ་ཡང་ཏིག་ལས། གང་སྒོམ་ཡོད་ལྟ་དང་སྤྱོད་པ་ཡོད། །དེ་ལ་སྲིད་ཡོད་འཁོར་བའི་
སྡུག་བསྔལ་ཡོད། །གང་ལ་ཆོས་ཡོད་ཐེག་པའི་ཞེ་འདོད་ཡོད། །དེ་ལ་ཉོན་མོངས་
གཟེབ་ཡོད་འཆིང་བྱེད་ཡོད། །གཞི་བྲལ་ལམ་འགགས་འབྲས་བུའི་ཞེན་པ་ཟད། །
ཐེག་པའི་ཞེ་འདོད་རྡུལ་ཙམ་མི་གནས་པ། །དེ་ལ་ལས་མེད་རྣམ་སྨིན་གོས་པ་མེད། །
སྲིད་ཞིར་མི་གནས་ནམ་མཁའི་ངང་དུ་གྲོལ། །ཞེས་པ་ལྟར་རོ། །
གཉིས་པ་ནི། ཀྱེ་སྟོན་པ་ཀུན་བྱེད་རྒྱལ་པོ་ང་ཡིས་ཆོས་ཐམས་ཅད་ཡེ་གྲོལ་བློ་ལས་
འདས་པའི་རང་བཞིན་ཡིན་པས་གང་ཡང་བསྒོམ་དུ་མེད་པར་ལུང་ཕོག་པ་དེ་ལྟར།
སྔར་གྱི་སངས་རྒྱས་རྣམས་ཀྱིས་མ་བསྒོམས་ཤིང་དེ་བཞིན་དུ་སླད་ཀྱིས་འབྱོན་པའི་
རྣལ་འབྱོར་བ་རྣམས་ཀྱིས་ཀྱང་བསྒོམ་དུ་མེད་པར་ཆོས་ཐམས་ཅད་བྱར་མེད་ཡེ་སངས་
རྒྱས་པའི་རང་བཞིན་དུ་རྟོགས་ཤིང་གོམས་པ་གདེང་དུ་གྱུར་ནས་རེ་དོགས་རྩོལ་སྒྲུབ་
ཀྱི་བློ་དང་བྲལ་བའི་སྐལ་ལྡན་རྣལ་འབྱོར་གྱིས་གང་ཟག་སུ་ཞིག་ཡིན་ཡང་རུང་སྟེ་
ཞེས་ལྟར་སྣང་ལ་བཟང་ངན་ཇི་ལྟར་དུ་སྣང་ཡང་དོན་ལ་སྟོན་པ་ཀུན་བྱེད་རྒྱལ་པོ་ཉིད་
དང་དབྱེར་མེད་དུ་སངས་རྒྱས་པ་ཡིན་པར་ལུང་བསྟན་ཏོ། །ཞེས་གསུངས་སོ། །ལེའུ་
མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལྟ་སྒོམ་དབྱེར་མེད་དུ་བསྟན་
པའི་ལེའུ་སྟེ་བདུན་ཅུ་རྩ་གཅིག་པའི་འགྲེལཾ་བའོ།། །།
གཉིས་པ་དམ་ཚིག་བསྲུང་དུ་མེད་པའི་དོན་ལ་ཇི་ལྟར་བསྒོམ་པའི་ལེའུ་དོན་གཉིས་
པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་རྫོགས་པ་ཆེན་
པོའི་ལྟ་བ་བསྒོམ་དུ་མེད་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་
-373 -



ལེའུ་དོན་གཉིས་པ།
པོས་ཆོས་ཉིད་མཉམ་པ་ཆེན་པོའི་དོན་ལ་དམ་ཚིག་བསྲུང་དང་མི་བསྲུང་གི་དབྱེ་བ་
མེད་པས་རྫོགས་པ་ཆེན་པོའི་དམ་ཚིག་བསྲུང་དུ་མེད་པ་མ་བཅོས་མཉམ་པ་ཆེན་པོ་
དེ་བཞིན་ཉིད་ཀྱི་རང་བཞིན་དུ་གནས་པ་ཡི་ཚུལ་འདི་གསུངས་སོ། །གཉིས་པ་རྒྱས་
པར་བཤད་པ་ལ་གཉིས་ཏེ། བསྲུང་མཚམས་ཅན་གྱི་དམ་ཚིག་གོལ་སར་བསྟན་པ་
དང་། བསྲུང་མེད་དོན་གྱི་དགོངས་པ་བཞག་ཐབས་བསྟན་པའོ། །དང་པོ་ནི། དེ་ལ་
སྟོན་པའི་སྟོན་པ་ཀུན་བྱེད་རྒྱལ་པོ་ཡིས་ཇི་སྲིད་དུ་རིག་པ་བྱང་ཆུབ་སེམས་ཀྱི་རང་
ཞལ་མངོན་དུ་མ་མཐོང་བར་གཟུང་འཛིན་རྣམ་རྟོག་གི་རྗེས་སུ་བསྙེགས་ཏེ་འཁོར་
འདས་སྤང་བླང་ལ་སོགས་པ་འདུས་བྱས་མཚན་མའི་ལམ་ལ་གནས་པའི་བར་དེ་སྲིད་
དུ་དམ་ཚིག་བསྲུང་བ་དང་མི་བསྲུང་བའི་ཁྱད་པར་གཉིས་སུ་མཐོང་བ་ཡི་དབང་གིས་
ཆོས་ཉིད་རྣལ་མའི་དོན་ཇི་བཞིན་པ་རྟོགས་པར་མི་ནུས་པ་དེས་ན། དེ་ལྟ་བུའི་གང་
ཟག་རྣམས་ལ་དགོངས་ནས་སྐུ་གསུམ་གྱི་སྟོན་པ་རྣམས་ཀྱིས་རྩ་བ་དང་ཡན་ལག་
བཅས་པ་ཡི་དམ་ཚིག་ཐམས་ཅད་མི་ཉམས་པར་བསྲུང་བར་བསྟན་པ་དང་ཉམས་
པའི་ཉེས་པ་དང་མ་ཉམས་པའི་ཡོན་ཏན་སོགས་གསུངས་པ་ལྟར་རེ་དོགས་བླང་དོར་
གྱི་མཐའ་ལ་གནས་པ་དེ་ཨ་ཏི་རྫོགས་པ་ཆེན་པོའི་གོལ་སར་བསྟན་པ་ཡིན་ནོ། །
གཉིས་པ་ལ་གསུམ་སྟེ། སེམས་ཉིད་ནམ་མཁའ་ལྟ་བུའི་རང་བཞིན་བསྲུང་མཚམས་
ལས་འདས་པ་མདོར་བསྟན། དེའི་རང་བཞིན་རྒྱས་པར་བཤད། བསྲུང་དང་མི་བསྲུང་
ལས་འདས་པའི་ངོ་བོས་དོན་བསྡུ་བའོ། །དང་པོ་ནི། ཀྱེ་ཀུན་བྱེད་བྱང་ཆུབ་ཀྱི་སེམས་
ང་ནི་སྣང་སྲིད་འཁོར་འདས་སུ་སྣང་བའི་ཆོས་ཐམས་ཅད་ཀྱི་རང་བཞིན་ཡེ་ནས་ཆོས་
ཉིད་དེ་བཞིན་ཉིད་སྤང་བླང་བྱ་རྩོལ་ཐམས་ཅད་ཀྱི་ཡུལ་ལས་འདས་པ་ཡིན་ཞིང་།
དེ་བཞིན་ཉིད་དེ་ལ་གཟུང་འཛིན་གྱི་སྤྲོས་པ་གང་ཡང་མེད་པའི་ཕྱིར་ན། ཇི་ལྟར་སྣང་
བའི་ཆོས་འདི་རྣམས་ཐམས་ཅད་ཆོས་ཉིད་དེ་བཞིན་ཉིད་གཟུང་འཛིན་མཚན་མའི་
སྤྲོས་པ་ཀུན་ལས་འདས་པ་དེ་ལྟར་གང་ཟག་གང་གིས་རྟོགས་པ་དེ་ལ་དམ་ཚིག་བསྲུང་
-374 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་དང་མི་བསྲུང་བའི་རྣམ་རྟོག་གི་འདུ་ཤེས་འཇུག་པ་མེད་པས་དམ་ཚིག་ལ་ལེགས་
ཉེས་རེ་དོགས་དུ་ཞེན་པའི་བློ་ཡིས་ཅིར་ཡང་བསྲུང་དུ་མེད་པ་ཡིན་ཏེ། ཀུན་ཏུ་བཟང་
པོའི་ཆེ་བ་རང་ལ་གནས་པ་ལས། དད་དང་བདག་དང་ཕྱོགས་དང་རིས། །མི་མཐུན་
སྐྱོན་གྱི་བྱེ་བྲག་ཀྱང་། །ཀུན་ཏུ་བཟང་པོར་དབྱེར་མེད་ལ། །ལེགས་ཉེས་རྟོག་པས་
བསྲུང་དུ་མེད། །ཅེས་པ་ལྟར་རོ། །
གཉིས་པ་རྒྱས་བཤད་ལ་གཉིས་ཏེ། བསྲུང་མཚམས་མེད་པའི་དོན་ལ་གོམས་ཚུལ་
དང༌། དེ་ལྟར་གོམས་པའི་ཕན་ཡོན་བཤད་པའོ། །དང་པོ་ལ་གསུམ་སྟེ། ལྷུན་གྲུབ་
འདའ་ཉམས་མེད་པས་བསྲུང་མཚམས་མེད་པའི་དོན་ལ་གནས་ཚུལ། གང་ཤར་རང་
སར་གྲོལ་བས་བསྲུང་མཚམས་མེད་པའི་ངང་ལ་གནས་ཚུལ། ཡེངས་མེད་དབང་
བསྒྱུར་ཐོབ་པས་བསྲུང་མཚམས་མེད་པའི་ངང་ལ་གནས་ཚུལ་བསྟན་པའོ། །དང་པོ་
ནི༑ ཀྱེ་སྙིང་པོ་རང་བྱུང་གི་ཡེ་ཤེས་པ་ནི་བླང་དོར་འབད་རྩོལ་གང་གིས་ཀྱང་མ་བཅོས་
པའི་གནས་ལུགས་ཀུན་བྱེད་བྱང་ཆུབ་ཀྱི་སེམས་ལྷུན་གྲུབ་མཉམ་པ་ཉིད་བསྲུང་བྱ་
སྲུང་བྱེད་ཀྱི་མཐའ་ལས་འདས་པ་ཡིན་པས། དེ་ལ་སྲུང་བྱེད་ཀྱི་གཉེན་པོ་མི་བསྟན་
ལ་བསྲུང་བྱའི་ཡུལ་ལ་རྩོལ་བས་འཇུག་པར་ཡང་མི་བྱེད་དེ། དེས་ན་སེམས་ཉིད་རང་
བྱུང་གི་ཡེ་ཤེས་ཡེ་ནས་ལྷུན་གྱིས་གྲུབ་པའི་དོན་ལས་ནམ་ཡང་འདའ་བ་མེད་པར་ཆོས་
ཐམས་ཅད་རིག་པའི་ཡེ་ཤེས་ཆེན་པོ་གཅིག་གི་རང་བཞིན་དུ་གནས་པའི་དམ་ཚིག་
འདི་ལ་འདའ་ཉམས་གང་ཡང་མེད་པས་ཆེད་དུ་བསྲུང་པ་མེད་པ་ཡིན་ཏེ། དོན་གསལ་
ལས། དམ་ཚིག་དོན་ལ་མི་འདའ་བ། །ཐམས་ཅད་ནམ་མཁའི་ངང་ལས་མི་འདའ་
ལྟར། །རང་རིག་ཡེ་ཤེས་དོན་ལས་འདའ་བ་མེད། །འདའ་མི་སྲིད་པའི་དམ་ཚིག་
ཡིན། །ཞེས་གསུངས་པ་ལྟ་བུ་ཡིན་པ་དེས་ན་རང་བྱུང་རིག་པའི་ཡེ་ཤེས་ཀྱི་དོན་མ་
ནོར་བར་རྟོགས་པར་བྱེད་པའི་བློ་མ་འཁྲུལ་པ་ཡི་ཚད་མ་ཡིས་དམ་ཚིག་བསྲུང་བ་
ལ་སོགས་པའི་བྱ་བྱེད་ཀྱི་རྩོལ་བ་གང་གིས་ཀྱང་མ་བཅོས་པའི་སེམས་ཉིད་སྙིང་པོའི་
- 375 -



ལེའུ་དོན་གཉིས་པ།
དོན་ལ་འཇུག་པར་བྱེད་དོ། །དེ་ཡང་དོན་ལ་ཆོས་སྐུ་ཀུན་བྱེད་རྒྱལ་པོའི་སྐྱེ་མེད་སྤྲོས་
མཚན་དང་བྲལ་བའི་ཐུགས་ཀྱི་དབྱིངས་སུ་སྣང་སྲིད་འཁོར་འདས་ཀྱི་ཆོས་ཐམས་ཅད་
ཀུན་ཡེ་ནས་དབྱེར་མེད་རོ་གཅིག་ཏུ་གྱུར་པ་ཡིན་པས། དེ་ལ་འཇུག་པ་དང་མི་འཇུག་
ཅེས་པའི་མཐའ་ཙམ་ལའང་རང་བྱུང་བྱང་ཆུབ་ཀྱི་སེམས་སྟོན་པ་ཀུན་བྱེད་རྒྱལ་པོ་དུ་
ཉིད་མི་གནས་པས་ན་མ་བཅོས་སྙིང་པོའི་དོན་ལ་འཇུག་པར་གསུངས་པ་དེ་ཡང་བཅོས་
བསྒྱུར་སྤང་བླང་གི་བྱ་བ་གཞན་འགོག་པའི་ཆེད་དུ་ཐ་སྙད་མཚོན་པ་ཙམ་ལས་དོན་
ལ་འཇུག་བྱ་འཇུག་བྱེད་གཉིས་སུ་མེད་པར་ཤེས་པར་བྱའོ། །
གཉིས་པ་ནི། ཀྱེ་སེམས་དཔའ་རྡོ་རྗེ་རྫོགས་པ་ཆེན་པོའི་དམ་ཚིག་བསྲུང་མཚམས་
ལས་འདས་པའི་དོན་ལ་གོམས་པར་གྱིས་ཤིག དེ་ཡང་ཀུན་བྱེད་ཆོས་སྐུའི་དགོངས་
དོན་གང་ཞིག་སེམས་ཅན་རྣམས་ལ་རང་ཆས་ལྷུན་གྲུབ་ཀྱི་ཚུལ་དུ་འབྲལ་བ་མེད་ཀྱང་
རང་གསང་ཐབས་ཀྱིས་ཆོད་དེ་མ་རྟོགས་པར་བསྐལ་དོན་དུ་སོང་བའི་རིག་པ་རང་
བྱུང་གི་ཡེ་ཤེས་དེ་ཉིད་རང་ལ་མངོན་སུམ་དུ་མ་ཤར་ན་ཆོས་ཉིད་དོན་གྱི་གནས་ལུགས་
ཟབ་མོ་དེ་ཚིག་དང་སྒྲ་ཡི་ཡུལ་ལ་འཛིན་ཅིང་ཞེན་པའི་རྟོག་པ་གོམས་པ་དག་ཀུན་
བྱེད་ང་ཡི་དམ་ཚིག་འདའ་ཉམས་མེད་པར་སྟོན་པའི་ལུང་འདི་དང་ཕྲད་པར་མི་འགྱུར་
ལོ༑ འོན་ཀྱང་དམ་ཚིག་བསྲུང་དུ་མེད་པའི་རང་བཞིན་དམ་པའི་མཆོག་ཆོས་སྐུ་ཀུན་
བྱེད་རྒྱལ་པོའི་དགོངས་པ་ཚོགས་དྲུག་ཡུལ་སྣང་དང་བཅས་པ་ཐམས་ཅད་གང་ཤར་
རང་སར་གྲོལ་བས་བསྲུང་བའི་མཚམས་ལས་འདས་པ་འདི་ནི། དུས་དང་རྣམ་པ་
ཀུན་ཏུ་འགྲོ་བ་ཀུན་གྱི་རྒྱུད་ལ་ཡེ་ནས་མ་བསྲུང་བཞིན་དུ་ཉམས་པའི་སྐྱོན་རྡུལ་ཙམ་
ཡང་མེད་པར་གནས་པ་ལ། དེ་ལྟ་བུའི་ཀུན་བྱེད་ང་ཡི་དགོངས་པ་ཟབ་མོ་འདི་ཉིད་
མ་གོམས་ན་དེ་ལས་གཞན་དུ་ཐེག་པ་འོག་མའི་ལུགས་བཞིན་དུ་ཇི་ལྟར་བསྲུང་བར་
བྱས་ན་ཡང་། ཀུན་བྱེད་བྱང་ཆུབ་སེམས་ཀྱི་རང་བཞིན་བསྲུང་མཚམས་མེད་པའི་དོན་
ལས་གཞན་དུ་གོལ་བ་ཡིན་པས་ཚི་ཆད་ཀྱི་ནད་དུ་འགྱུར་བ་ཙམ་ལས་དོན་འབྲས་
• 376 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཐོབ་ཏུ་མེད་པར་གསུངས་པའོ། །
གསུམ་པ་ནི། ཀྱེ་སྟོན་པ་ཀུན་བྱེད་ང་ཡི་དགོངས་པ་གོང་དུ་ཇི་ལྟར་བསྟན་པ་དེ་ལྟ་
བུའི་བསྲུང་མཚམས་ལས་འདས་པའི་དམ་ཚིག་འདི་ལ་གོམས་དགོས་པའི་རྒྱུ་མཚན་
ནཱི། ཐེག་པ་འོག་མ་པ་རྣམས་ཀྱི་འདོད་པ་ལྟར་མ་ཡེངས་རྩེ་གཅིག་ཏུ་གནས་པའི་
དྲན་པས་མཉམ་རྗེས་རེས་འཇོག་ཅན་དུ་བསྒོམས་པས་དངོས་པོ་མཚན་མར་སྣང་
བོའི་ཆོས་ཐམས་ཅད་ད་གདོད་ཡེ་ཤེས་སུ་མ་བཅོས་ཤིང་གང་ཟག་སུས་ཀྱང་བྱ་བྱེད་
སྤང་བླང་གི་སྒོ་ནས་དེ་ལྟར་ཡེ་ཤེས་ཀྱི་རང་བཞིན་དུ་མ་བྱས་བཞིན་དུ་གདོད་ནས་
གཉིས་མེད་ཡེ་ཤེས་ཆེན་པོའི་ངོ་བོར་རང་བྱུང་བ་སྟེ་རང་བྱུང་གི་ཡེ་ཤེས་གཅིག་གི་
བདག་ཉིད་ཡིན་པ་ལ། སེམས་ཅན་རྣམས་ཀྱིས་དེ་ལྟར་མ་ཤེས་པས་འཁྲུལ་པར་གྱུར་
པ་དང་། ཐེག་པ་འོག་མ་བ་རྣམས་ཀྱིས་ཀྱང་ཚུལ་དེ་ཉིད་མ་རྟོགས་པའི་དབང་གིས་
དགག་སྒྲུབ་སྤང་བླང་གི་མཐའ་ལ་གནས་པ་ཡིན་པས། སྐྱོན་དེ་དག་ལས་གྲོལ་བའི་
ཆེད་དུ་དམ་ཚིག་འདའ་ཉམས་མེད་པའི་དོན་དེ་ལ་གོམས་ཤིང་རིག་པས་དབང་བསྒྱུར་
བར་བྱས་ན་དམ་ཚིག་བསྲུང་བ་དང་མི་བསྲུང་བའི་དབྱེ་བ་མེད་པའི་དགོངས་པ་ཟབ་
མོ་དེ་ཇི་བཞིན་དུ་རྟོགས་པར་འགྱུར་བ་དང༌། དེ་བཞིན་དུ་ཇི་ལྟར་སྣང་བའི་ཕྱི་ནང་
གི་ཆོས་འདི་རྣམས་ཐམས་ཅད་ཀུན་སེམས་ཉིད་རང་བྱུང་གི་སྙིང་པོར་ཡེ་ནས་ལྷུན་
གྱིས་གྲུབ་ཅིང་མ་འགགས་པར་རང་གསལ་བས་སྤང་བླང་བཅོས་བསྒྱུར་ཅི་ཡང་མི་
དགོས་པར་རྟོགས་ཤིང་རིག་པས་དབང་བསྒྱུར་བས། ཀུན་བྱེད་རྒྱལ་པོས་བྱས་པའི་
འཁོར་འདས་ཀྱི་ཆོས་རྣམས་ལ་རིགས་པ་མྱ་ངན་ལས་འདས་པ་དང་མ་རིག་པ་འཁོར་
བའི་སེམས་ཅན་དུ་འཛིན་པ་གཉིས་ཀའི་རྣམ་པར་དབྱེ་བའི་ཡུལ་ལས་ཀྱང་འདུས་
ཏེ་འཁོར་འདས་མཉམ་རྫོགས་ཆེན་པོ་བཟང་ངན་བླང་དོར་ལས་འདས་པའི་དོན་ལ་
མཐར་ཕྱིན་པའི་དགོས་པ་ཡོད་པར་གསུངས་སོ། །
གཉིས་པ་དེ་ལྟར་གོམས་པའི་ཕན་ཡོན་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་
-377 -



ལེའུ་དོན་གཉིས་པ།
ཡིས། རྫོགས་པ་ཆེན་པོའི་དམ་ཚིག་ཡེ་ནས་འདའ་ཉམས་མེད་པའི་རང་བཞིན་ཅན་
དེ་རེ་དོགས་འབད་རྩོལ་གྱི་སྒོ་ནས་བསྲུང་བ་དང་མི་བསྲུང་བའི་ཡུལ་ལས་འདས་པ་
ཡིན་པར་བསྟན་པ་དེ་ལྟར། སེམས་དཔའ་རྡོ་རྗེས་དོན་དེ་ལྟ་བུ་ལ་གོམས་པར་བྱས་
ནས་སྟོན་པ་ཀུན་བྱེད་ང་ཡི་འཁོར་དུ་གནས་པ་ཐམས་ཅད་ལ་ཚུལ་དེ་ལྟར་ལུང་སྟོན་
ཅིག་དང་། ཀུན་བྱེད་ང་ཡི་འཁོར་རྣམས་ལ་དེ་ལྟར་ལུང་བསྟན་པར་མཛད་ནཾ། དམ་
ཚིག་བསྲུང་བ་ལ་སོགས་པ་རྩོལ་སྒྲུབ་བྱ་བའི་ཡུལ་ལ་འདུ་ཤེས་ཤིང་བླང་དོར་ཀྱི་ཚུལ་
ལ་འཇུག་པའི་རྩོལ་བཅས་ཀྱི་ཐེག་པ་བ་རྣམས་ཀྱི་ཞེན་འཛིན་འཆིང་བའི་ལམ་ལས་
གྲོལ་བར་འགྱུར་བ་དང་། ཆོས་རྣམས་སྐྱེ་བ་མེད་པར་རྟོགས་པས་རྣམ་རྟོག་གི་མཚན་
མ་ཀུན་ཀྱང་མོ་སྤང་རང་བཞིན་དུ་ཞི་བར་འགྱུར་བ་དང་། སྟོན་པ་ཀུན་བྱེད་རྒྱལ་པོ་
ང་ཡི་ཐུགས་དང་གཉིས་སུ་མེད་པར་གྲོལ་བརཾ་འགྱུར་ཞིང་། གདོད་མའི་གཏན་སྲིད་
ལ་དབང་འབྱོར་བའི་ཡོན་ཏན་ཡོད་པ་ཡིན་ནོ་ཞེས་གསུངས་སོ། །གསུམ་པ་དོན་བསྡུ་
བ་ལ་གཉིས་ཏེ། སྒོ་གསུམ་བྱ་བྲལ་ཆེན་པོར་ཀློད་པ་དང་། དེ་ཉིད་བསྲུང་མཚམས་
ལས་འདས་པར་བསྟན་པའོ། །དང་པོ་ནི། ཀྱེ་གནས་ལུགས་རང་བྱུང་གི་ཡེ་ཤེས་
འཁོར་འདས་ཀུན་གྱི་སྤྱི་དཔལ་ཆེན་པོར་བཞུགས་པ་ང་ནི་སྟོན་པ་ཀུན་བྱེད་རྒྱལ་པོ་
རིག་པ་བྱང་ཆུབ་ཀྱི་སེམས་དེ། ང་ཡི་རང་བཞིན་ལ་ཡོད་པར་སྒྲོ་འདོགས་པ་དང་
མེད་པར་སྐུར་བའི་ཡུལ་དུ་གྲུབ་པ་གང་ཡང་མེད་པས་དེ་ལྟ་བུའི་ཆོས་ཉིད་བྱང་ཆུབ་
སེམས་ཀྱི་རང་བཞིན་དེ་ཇི་བཞིན་དུ་རྟོགས་པར་འདོད་ན་ཡོད་མེད་ལ་སོགས་པ་སྤྲོས་
པའི་མཐའ་གང་ལ་ཡང་སེམས་པར་མ་བྱེད་ལ། དམིགས་གཏད་མཚན་མར་ཞེས་
པའི་ཏིང་ངེ་འཛིན་ཀྱང་བསྒོམ་པར་མ་བྱེད་པར། མདོར་ན་བྱ་བྱེད་རྩོལ་སྒྲུབ་གང་
གིས་ཀྱང་རང་གི་སྒོ་གསུམ་བཅོས་པར་མི་བྱ་བར་མ་བཅོས་ལྷུག་པར་བཞག་པར་
མཛོད་ཅིག་ཅེས་གདམས་པ་སྟེ། ཀློང་དྲུག་ལཾས། དེ་ལྟར་གནས་པའི་ངོ་བོ་ལ། །ལྟ་
དང་སྒོམ་དང་སྤྱོད་པས་ཀྱང་། །དེ་ཡི་ཕྱོགས་ཆ་མཐོང་བ་མེད། །སྔགས་དང་ཏིང་
- 378-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འཛིན་བསམ་གཏན་གྱིས། །དེ་ཡི་གྲྭ་ལ་རེག་མི་འགྱུར། །སྦྱིན་དང་ཚུལ་ཁྲིམས་བཟོད་
པ་དང་། །བརྩོན་འགྲུས་བསམ་གཏན་ཤེས་རབ་ཀྱིས། །འདི་ལ་ཕན་དང་གནོད་པ་
བྲལ། །རྒྱུད་དང་ལུང་དང་མན་ངག་གིས། །འདི་ལ་དགོས་པ་རྡུལ་ཆ་མེད། །དབང་
དང་དམ་ཚིག་སྡོམ་པས་ཀྱང་། །འདི་ལ་ཕན་དང་གནོད་མ་བསྐྱལ། །ཞེས་གསུངས་
པ་ལྟར་ཆོས་ཉིད་རང་བྱུང་གི་ཡེ་ཤེས་ལ་བླང་དོར་འབད་རྩོལ་གྱིས་ཕན་གནོད་གང་
ཡང་མེད་པའི་ཕྱིར་རོ། །
གཉིས་པ་ནི། དེ་ལྟར་སྒོ་གསུམ་གྱི་བྱ་བ་གང་ཡང་མི་དགོས་པར་ཆོས་ཐམས་ཅད་ཡེ་
ནས་སྙིང་པོ་བྱང་ཆུབ་སེམས་ཀྱི་ཀློང་དུ་གྲོལ་ཟིན་པའི་རྒྱུ་མཚན་དེས་ན་ད་གཟོད་ལྷ་
དང་དངོས་གྲུབ་བསྒྲུབ་པའི་ཕྱིར་དུ་གཟའ་དང་རྒྱུ་སྐར་ཚེས་གྲངས་ལ་སོགས་བཟང་
པོའི་འཕྲོད་སྦྱོར་དང་ལྡན་པའི་དུས་ཚོད་ལ་ལྟོས་པ་མེད་ལ། དེ་བཞིན་དུ་གང་ཤར་
ཐམས་ཅད་ཡེ་ཤེས་ཀྱི་རོལ་བ་ཡིན་པ་ལས་གཞན་པའི་ཡིད་ལ་བསྐྱེད་རྫོགས་ལ་སོགས་
པའི་ཏིང་ངེ་འཛིན་བསྒོམ་པར་མི་བྱེད་ཅིང་། སྒྲ་རུ་གྲག་ཚད་ཐམས་ཅད་གཞོམ་མེད་
རྡོ་རྗེ་སྔགས་ཀྱི་རང་སྒྲ་ཡིན་པས་དེ་ལས་གཞན་དུ་ངག་གིས་སྔགས་དང་བཟླས་པ་
བྱེད་མི་དགོས་ལ། གཟུགས་སུ་སྣང་བ་ཐམས་ཅད་ཡེ་ཤེས་ཕྱག་རྒྱའི་དཀྱིལ་འཁོར་
དུ་ཡེ་ནས་གནས་པ་ཡིན་པས་ལུས་ཀྱི་གར་དང་ཕྱག་རྒྱ་བསྒྱུར་བ་ལ་སོགས་པ་ཀུན་
དང་བྲལ་བ་ཡིན་ཏེ། རྫོགས་པ་རང་བྱུང་གི་རྒྱུད་ལས། ནམ་མཁའི་མཐའ་ཀླས་འཇིག་
རྟེན་ནཾ། །སྲིད་གསུམ་སེམས་ཅན་མ་ལུས་ཀུན། །གཟུགས་སུ་སྣང་བ་ཇི་སྙེད་པ། །
སྣ་ཚོགས་ཕྱག་རྒྱའི་དཀྱིལ་འཁོར་ཏེ། །སྒྲ་རུ་གྲག་པ་ཇི་སྙེད་པ། །ཐམས་ཅད་མ་ལུས་
སྔགས་ཀྱི་ཚིག །སེམས་ཀྱི་རྟོག་པ་ཇི་སྙེད་པ། །ཏིང་འཛིན་འབུམ་ཕྲག་བསམ་ཡས་
ཏེ༑ ༑དགེ་དང་མི་དགེའི་ལས་གང་རྣམས། །ཐམས་ཅད་སངས་རྒྱས་མཛད་སྤྱོད་དེ། །
ཀུན་ནས་ཀུན་ཏུ་ཐམས་ཅད་ཀུན། །དངོས་པོ་ལ་སོགས་བརྟན་གཡོ་ཀུན། །ཐམས་
ཅད་རྒྱལ་བའི་དཀྱིལ་འཁོར་ཏེ། །ཞེས་གསུངས་པ་ལྟར་སྒོ་གསུམ་གྱི་བྱེད་སྤྱོད་ཐམས་
-379 -



ལེའུ་དོན་གསུམ་པ།
ཅད་ཡེ་ནས་རྣམ་པར་དག་པ་རྒྱལ་བ་ཀུན་ཏུ་བཟང་པོའི་གསང་གསུམ་ཡེ་ཤེས་རྡོ་རྗེའི་
རོལ་བ་ཉག་གཅིག་གི་རང་བཞིན་ཡིན་པ་ལས་བཟང་ངན་དང་སྤང་བླང་གི་དབྱེ་བ་
གང་ཡང་མེད་པའི་རྒྱུ་མཚན་དེ་བས་ན་ཀུན་བྱེད་བྱང་ཆུབ་ཀྱི་སེམས་ཉིད་ལ་བླང་དོར་
འབད་རྩོལ་གྱི་སྒོ་ནས་དམ་ཚིག་བསྲུང་བ་དང་མི་བསྲུང་བའི་ས་མཚམས་མེད་པར་
ཡེ་བསྲུང་ཉམས་པ་མེད་པའི་རང་བཞིན་དུ་བཤུད་དོ། །ཅེས་གསུངས་སོ། །ལེའུ་
མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལྟ་སྒོམ་དང་དམ་ཚིག་ལ་འདར་
མེད་པར་བསྟན་པའི་ལེའུ་སྟེ་བདུན་ཅུ་རྩ་གཉིས་པའི་འགྲེལ་བའོ། །
གསུམ་པ་ཕྲིན་ལས་བཙལ་དུ་མེད་པའི་དོན་ལ་ཇི་ལྟར་བསྒོམ་པའི་ལེའུ་དོན་གསུམ་
པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་ཀུན་བྱེད་བྱང་
ཆུབ་སེམས་ཀྱི་དམ་ཚིག་བསྲུང་དུ་མེད་པའི་དོན་ལ་བསྒོམ་ཚུལ་བསྟན་པ་དེ་ནས་བྱང་
ཆུབ་ཀྱི་སེམས་ཀུན་བྱེད་རྒྱལ་པོས། དུས་གསུམ་གྱི་རྒྱལ་བ་ཀུན་གྱིས་ཕྲིན་ལས་མ་
བཙལ་ལྷུན་གྲུབ་ཀྱི་ཚུལ་དུ་མཛད་པར་སྣང་ཡང་ངོ་བོ་རང་བྱུང་གི་ཡེ་ཤེས་ལ་ཕྲིན་ལས་
དེ་དག་བྱར་མེད་ཡེ་རྫོགས་ཆེན་པོར་གནས་པ་ལས། སྒོ་གསུམ་གྱི་བྱ་བ་མེད་ཅིང་
འབད་པའི་རྩོལ་བ་ཀུན་དང་བྲལ་བར་རྟོགས་པ་ཡི་ཚུལ་འདི་གསུངས་སོ། །གཉིས་
པ་རྒྱས་པར་བཤད་པ་ལ་གསུམ་སྟེ། བྱ་བཙལ་མེད་པའི་ཕྲིན་ལཾས་མདོར་བསྟན།
དེའི་རང་བཞིན་རྒྱས་པར་བཤད། ཡེ་ནས་ལྷུན་གྲུབ་ཆེན་པོར་དོན་བསྡུ་བའོ། །དང་
པོ་ནི། ཀྱེ་བྱ་བྱེད་ཀྱི་ལས་ལ་ལྟོས་པ་མེད་པའི་སེམས་ཉིད་རང་བྱུང་གི་ཡེ་ཤེས་ང་ནི་
སྟོན་པ་ཀུན་བྱེད་རྒྱལ་པོ་སྟེ། ཀུན་བྱེད་རྒྱལ་པོ་ང་ཡི་དགོངས་པ་ཕྲིན་ལས་བཅོལ་
དུ་མེད་པའི་དོན་ལ་བསྒོམ་པའི་ཚུལ་ནི་ཇི་ལྟར་ན། ཆོས་ཐམས་ཅད་རང་བྱུང་བྱང་
ཆུབ་ཀྱི་སེམས་གཅིག་གི་ངོ་བོར་དབྱེར་མེད་ཅིང་སྨྲ་བསམ་བརྗོད་པའི་ཡུལ་ལས་འདས་
པ་དང་བྱ་རྩོལ་ཐམས་ཅད་དང་བྲལ་བ་ཡིན་པས་ན་ཅི་ཡང་བསྒོམ་དུ་མེད་པར་རྟོགས་
པ་ཡིན་ནོ་ཞེས། དེ་ཡང་ཇི་སྐད་དུ་ནམ་མཁའ་འབར་བའི་རྒྱུད་ལས། སེམས་ཀྱིས་
- 380 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཕྲིན་ལས་མཛད་ལུགས་བསམ་མི་ཁྱབ། །རེ་ཞིག་ཕྲིན་ལས་མཛད་ལུགས་བསྟན་པ་
ནི༑ ༑མ་རིག་མུན་པ་སེལ་བའི་ཕྲིན་ལས་བྱེད། །གཏི་མུག་བག་ཆགས་སེལ་བའི་
ཕྲིན་ལས་བྱེད། །སྒྲིབ་གཡོགས་མུན་པ་འཇོམས་པའི་ཕྲིན་ལས་བྱེད། །དུག་ལྔ་རང་
སར་གྲོལ་བའི་ཕྲིན་ལས་མཛད། །སེམས་ཅན་སངས་རྒྱས་བསྒྱུར་བའི་ཕྲིན་ལས་
མཛད། །འཁྲུལ་གཞི་རྩད་ནས་གཅོད་པའི་ཕྲིན་ལས་མཛད། །འཁྲུལ་སྣང་རང་སར་
གྲོལ་བའི་ཕྲིན་ལས་མཛད། །སྣང་བའི་དངོས་གཞི་གྲོལ་བའི་ཕྲིན་ལས་མཛད། །
འཁོར་བའི་གནས་ནས་འདྲེན་པའི་ཕྲིན་ལས་མཛད། །སྡུག་བསྔལ་བདེ་བར་བྱེད་པའི་
ཕྲིན་ལས་མཛད། །ཐམས་ཅད་སངས་རྒྱས་ཡིན་ཤེས་ཕྲིན་ལས་ཆེན་པོ་མཛད། །ཞི་
རྒྱས་དབང་དྲག་ལྟ་བུ་འདི་ཡིན་ནོ། ། །
ཞེས་གསུངས་པ་ལྟར་སེམས་ཉིད་བསྒོམ་དུ་མེད་པ་མ་བཅོས་རང་བབས་ཀྱི་ངང་ལ་
བཞག་ཏེ་གོམས་པར་བྱས་པས་ཕྲིན་ལས་དེ་དག་ཐམས་ཅད་རྩོལ་མེད་ཤུགས་ལས་
འབྱུང་བ་ཡིན་པས་དེ་ལས་གཞན་དུ་ཀུན་བྱེད་བྱང་ཆུབ་སེམས་ཀྱི་ཕྲིན་ལས་བཙལ་
དུ་མེད་པར་བསྟན་པ་ཡིན་ནོ། །
གཉིས་པ་དེའི་རང་བཞིན་རྒྱས་པར་བཤད་པ་ལ་བདུན་ཏེ། སེམས་ཉིད་རྒྱུ་རྐྱེན་དང་
བྲལ་བས་རྩོལ་མེད་ལྷུག་པར་བཞག་པ། དམིགས་མེད་ཤར་གྲོལ་དུ་སྣང་བས་སྒོ་
གསུམ་རྩོལ་མེད་དུ་བཞག་པ། བྱུང་ཚོར་སྐྱེ་མེད་དུ་གྲོལ་བས་མ་བཅོས་རྣལ་དུ་བཞག་
པ༑ རང་གྲོལ་ཡེངས་པ་མེད་པས་ཚོགས་དྲུག་ལྷུག་པར་བཞག་པ། ཆོས་ཀུན་ཡེ་ནས་
མཉམ་པས་སྒོ་གསུམ་ཇི་བཞིན་ཏུ་བཞག་པ། ཡུལ་སེམས་སྤྲོ་བསྡུ་མེད་པས་རང་བྱུང་
འོད་གསལ་ཀྱི་ངང་ལ་བཞག་པ། ཇི་བཞིན་སྒོམ་དུ་མེད་པས་རང་བཞིན་ལྷུག་པར་
བཞག་པའོ། །དང་པོ་ནི། ཀྱེ་སེམས་ཉིད་རང་བྱུང་གི་ཡེ་ཤེས་འདི་ནི་བྱ་བྱེད་རྩོལ་བ་
གང་གིས་ཀྱང་བཅོས་སུ་མེད་པ་ཡེ་ཇི་བཞིན་པ་ཡི་ངོ་བོ་སྟེ། དེ་ལྟ་བུའི་གནས་ལུགས་
ཇི་བཞིན་པ་ཡི་དོན་དེ་ལ་སངས་རྒྱས་དང་སེམས་ཅན་སུས་ཀྱང་འཆོས་པར་བྱེད་མ་
- 381 -



ལེའུ་དོན་གསུམ་པ།
མྱོང་ཞིང་སེམས་ཉིད་རང་བྱུང་གི་ཡེ་ཤེས་ཀུན་བྱེད་བྱང་ཆུབ་ཀྱི་སེམས་ང་ལས་བསྐྱེད་
བྱེད་ཀྱི་རྒྱུ་དང་སྨིན་བྱེད་ཀྱི་རྐྱེན་ཀུན་དང་བྲལ་བའི་རང་བྱུང་འདུས་མ་བྱས་པའི་བདག་
ཉིད་ཡིན་པའི་ཕྱིར་ན། སྒོ་གསུམ་གྱི་བྱ་རྩོལ་ལ་བརྟེན་ནས་བཙལ་ཞིང་བསྒྲུབ་པའི་
བྱ་བ་ཅི་ཡང་མེད་པས་མ་བཅོས་རང་བབས་ཀྱི་ངང་དུ་སྒོ་གསུམ་རྩོལ་མེད་ལྷུག་པ་
ཉིད་དུ་ཟློག་ཅིག དེ་ཅིའི་ཕྱིར་ན་དེ་ལྟར་རྒྱུ་རྐྱེན་རྩོལ་བསྒྲུབ་ལས་འདས་པའི་དོན་
མ་རྟོགས་པར་གང་ཟག་གང་ཞིག་སྒོ་གསུམ་བྱ་རྩོལ་ཀྱི་མཚན་མའི་རྗེས་སུ་འབྲང་
བ་དེ་ནི་རྩོལ་མེད་ལྷུན་གྲུབ་ཆེན་པོའི་རང་བཞིན་ཀུན་བྱེད་བྱང་ཆུབ་ཀྱི་སེམས་ང་དང་
འཕྲད་པར་མི་འགྱུར་རོ་ཞེས་ཡེ་གྲོལ་བྱ་རྩོལ་ལས་འདས་པ་རིག་པ་བྱང་ཆུབ་སེམས་
ཀྱི་དོན་དེ་རེ་དོགས་འབད་རྩོལ་གྱི་ལམ་ནས་རྟོགས་མི་ནུས་པར་བསྟན་པའོ། །
གཉིས་པ་ནི། ཀྱེ་སྟོན་པའི་སྟོན་པ་ཀུན་བྱེད་ང་ཡི་ཕྲིན་ལས་བཙལ་དུ་མེད་པའི་
རང་བཞིན་ནི་སྒོ་གསུམ་གྱི་བྱ་བྱེད་ཐམས་ཅད་ཡེ་ནས་རྒྱལ་བ་ཀུན་ཏུ་བཟང་པོའི་
ཕྲིན་ལས་རང་བྱུང་རང་ཤར་གྱི་བདག་ཉིད་ཡིན་པ་ལས་གཞན་པའི་བྱ་བ་གང་ཡང་
མེད་པས་རྩོལ་བའི་ལས་ཅི་ཡང་མི་བྱེད་པའམ་བྱེད་དུ་མེད་པར་གསུངས་ཏེ། ནམ་
མཁའ་ཆེ་རྩ་བ་བསྡུས་པའི་རྒྱུད་ལས། སྐུ་ཡི་ཕྲིན་ལས་སྐྱེ་བ་མེད། །གསུང་གི་ཕྲིན་
ལས་བསྒྲག་ཏུ་མེད། །ཐུགས་ཀྱི་ཕྲིན་ལས་དགོངས་སུ་མེད། །ཡོན་ཏན་ཕྲིན་ལས་
བསྒྲུབ་ཏུ་མེད། །ཕྲིན་ལས་ཕྲིན་ལས་བཙལ་དུ་མེད། །འདི་ཡང་ང་ཡི་ཕྲིན་ལས་ཡིན། །
ཞེས་གསུངས་པ་ལྟར་ལ། །དེ་བཞིན་དུ་སྙིང་པོ་བྱང་ཆུབ་ཀྱི་སེམས་ལ་གཟུང་འཛིན་
གྱི་དམིགས་པ་མེད་པས་བསྒོམ་པའི་འདུ་ཤེས་དང་བྲུལ་ཞིང་སྒོམས་སྒྲུབ་ཀྱི་རྩོལ་
བ་ཅི་ཡང་མ་བྱས་བཞིན་དུ་རྣམ་བཞིའི་ཕྲིན་ལས་ཐམས་ཡེ་ནས་ལྷུན་གྱིས་གྲུབ་པའི་
རང་བཞིན་ཅན་སེམས་ཉིད་རང་བྱུང་གི་ཡེ་ཤེས་འདི་ཉིད་འགྲོ་བ་ཀུན་ལ་གདོད་ནས་
འདུ་འབྲལ་མེད་པས་འབད་རྩོལ་ཅི་ཡང་མི་དགོས་པའི་ཚུལ་འདི་ཁོ་ན་མ་བརྗེད་པར་
ཡིད་ལ་ཞོག་ཅིག་ཅེས་གདམས་པའོ། །གསུམ་པ་ནི། འདི་ལྟར་རིག་པ་བྱང་ཆུབ་
- 382 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སེམས་ཀྱི་རྩལ་ལས་རང་ཤར་བའི་བྱུང་ཚོར་གྱི་རྣམ་རྟོག་ཅི་སྐྱེས་ཐམས་ཅད་སྐྱེ་བ་
ལྟར་སྣང་བའི་དུས་ཉིད་ནས་སྐྱེ་བ་མེད་པའི་རང་བཞིན་སྨིག་རྒྱུ་ལ་ཆུར་སྣང་བ་ལྟ་བུ་
ཡིན་པས་དེ་ཉིད་ཀྱིས་སྒྲིབ་མི་ནུས་པར་རང་བྱུང་ཡེ་ཤེས་ཀྱི་ཡོན་ཏན་ཐམས་ཅད་མ་
བཙལ་ལྷུན་གྲུབ་ཀྱི་ཚུལ་དུ་ངང་གིས་གསལ་ཞིང་འགྱུར་བ་ཞིག་ཡེ་ནས་མི་མངའ་བ་
དེས་ན། དེ་ལས་གཞན་པའི་ཕྲིན་ལས་ཀྱི་མཛད་པ་གང་ཡང་བྱས་པ་མེད་པར་ལས་
བཞིའི་ཕྲིན་ལས་ཐམས་ཅད་ཀུན་སེམས་ཉིད་རང་བྱུང་གི་ངོ་བོར་སྔར་ནས་གྲུབ་ཟིན་
པ་ཡིན་པས། ད་གདོད་རྩོལ་སྒྲུབ་བྱེད་དགོས་པ་མ་ཡིན་པར་སེམས་ཉིད་ཆོས་སྐུའི་
ངོ་བོ་ལ་དོན་གཉིས་བསྒྲུབ་པའི་ཕྲིན་ལས་ཐམས་ཅད་མ་བཙལ་ལྷུན་གྱིས་གྲུབ་པ་
ཡིན་ཏེ། ལྟ་བའི་ཡང་སྙིང་ནམ་མཁའ་ཀློང་ཡངས་ལས། ཆོས་ཀྱིས་སྐུ་ལ་མངའ་བརྙེས་
པས། །ཡོན་ཏན་ཐམས་ཅད་རང་ལས་སྤྲུལ། །གཞན་དོན་བྱ་བ་སྨོས་ཅི་དགོས། །ཡེ་
ནས་ལྷུན་གྲུབ་དེ་ལ་རྫོགས། །ཞེས་པ་བཞིན་ནོ། ། །
རྒྱུ་མཚན་དེ་ལྟ་བུའི་ཕྱིར་ན། ཀྱེ་ཕྲིན་ལས་ཐམས་ཅད་རྩོལ་མེད་ཡེ་གྲུབ་ཆེན་པོའི་
བདག་ཉིད་དུ་གནས་པ་ང་ནི་སྟོན་པ་ཀུན་བྱེད་རྒྱལ་པོ་སྟེ་སངས་རྒྱས་ཐམས་ཅད་ཀྱི་
བདག་ཉིད་ཡིན་པས་ན། དུས་གསུམ་གྱི་རྒྱལ་བ་ཀུན་གྱི་མཛད་པའི་ཕྲིན་ལས་་་་
ཐམས་ཅད་ཀུན་བྱེད་རྒྱལ་པོ་བྱང་ཆུབ་ཀྱི་སེམས་ང་ཡི་ཕྲིན་ལས་ཡིན་ཏེ། ནམ་མཁའ་
ཆེ་རྩ་བ་བསྡུས་པའི་རྒྱུད་ལས། ཕྲིན་ལས་རྣམ་བཞི་ཅི་སྤྱད་ཀྱང་། །ང་ཡི་ཕྲིན་ལས་
བདག་ཉིད་ཡིན། །ཞེས་གསུངས་པ་ལྟར་རྣམ་བཞིའི་ཕྲིན་ལས་ཇི་སྙེད་པ་ཐམས་ཅད་
ཀུན་བྱེད་བྱང་ཆུབ་ཀྱི་སེམས་ངས་བྱས་པ་ཡིན་ཀྱང་རང་བྱུང་གི་ཡེ་ཤེས་ང་ལ་བྱ་བ་
གང་ཡང་མེད་པར་ཕྲིན་ལས་ཐམས་ཅད་མ་བཙལ་ལྷུན་གྱིས་རྫོགས་པའི་ཕྱིར་ན།
སེམས་ཉིད་ཇི་བཞིན་པ་ཡི་རང་བཞིན་བྱ་རྩོལ་ཀུན་དང་བྲལ་བའི་ཕྲིན་ལས་ལ་འབད་
རྩོལ་གྱི་བྱ་བྱེད་ཅིག་གདོད་ནས་ཡོད་མ་མྱོང་བས། མ་བཙལ་ཇི་བཞིན་ཉིད་དུ་སེམས་
དཔའ་རྡོ་རྗེ་ཁྱོད་ཀྱིས་ཞོག་ཅིག་ཅེས་དེ་ལྟར་སྟོན་པ་ཀུན་བྱེད་རྒྱལ་པོའི་བཀཾའ་ལུང་
• 383-



ལེའུ་དོན་གསུམ་པ།
གི་དོན་བཞིན་བྱ་བྱེད་རྩོལ་སྒྲུབ་བྲལ་བའི་དོན་ཐོས་ཤིང་རྟོགས་པའི་ངང་ལ་མ་བཅོས་
པར་འཇོག་པ་ཕྲིན་ལས་ཀྱི་ངོ་བོ་ཡིན་ཚུལ་དང་། དེ་ལ་ལྡོག་པས་དབྱེ་ན་ཕྲིན་ལས་
རྣམ་པ་བཞི་ཀ་ཚངས་ཚུལ་ནི། འཕགས་ལམ་བཀོད་པའི་རྒྱུད་ལས། བདེ་གཤེགས་
གོང་མས་གསུངས་པས་ཕྲིན་ཞེས་བྱ། །དེ་ལ་ཐོས་བསམ་བྱས་པས་ལས་ཞེས་བྱ། །
སེམས་ཀྱི་ཟུག་རྔུ་ཞི་བས་ཞི་བ་ཉིད། །དེ་ཉིད་ལམ་དུ་ཁྱེར་བས་རྒྱས་པ་ཡིན། །རང་
སེམས་བཀོལ་དུ་བཏུབ་པས་དབང་ཞེས་བྱ། །འཁོར་བའི་རྩ་བ་ཆོད་པས་དྲག་པོའོ། །
ཞེས་གསུངས་སོ། །བཞི་པ་ནི། དེ་ལྟར་སེམས་ཉིད་ཇི་བཞིན་པའི་ངང་ལས་
གཞན་དུ་མ་བཅོས་པར་རྩོལ་མེད་རང་བབས་སུ་གནས་པས་རྟོགས་ཚོགས་གང་ཤར་
ཐམས་ཅད་རང་གྲོལ་རྗེས་མེད་དུ་སོང་ནས་ཡེངས་བརྗེད་ཀྱི་དབང་དུ་འགྲོ་བ་མེད་
པ་ནི། ཀུན་བྱེད་རྒྱལ་པོའི་དགོངས་པ་མཐར་ཐུག་པ་ཡིན་ལ། དེས་ན་དེ་ལྟ་བུའི་
རྒྱལ་བའི་དགོངས་པ་ཟབ་མོ་ཡེ་གྲོལ་གཞི་རྩ་དང་བྲལ་བའི་ངང་ལ་ཚོགས་དྲུག་གི་
རྟོག་པ་སེམས་དང་སེམས་ལས་བྱུང་བ་ཅི་དང་གང་ལྟ་བུ་སྐྱེས་ཀྱང་། དེ་ཉིད་དོན་ལ་
སྐྱེ་བ་མེད་པའི་རང་བཞིན་ཉིད་དུ་གནས་པའི་དོན་འདི་ཤེས་ནི་བྱ་རྩོལ་མཚན་མའི་
འདུ་ཤེས་ཀུན་དང་བྲལ་བར་འགྱུར་བས་ན་ཚུལ་དེ་ལྟར་ཤེས་པར་བྱོས་ལ་ཚོགས་དྲུག་
མ་བཅོས་རང་བབ་ཉིད་དུ་འཇོག་པར་མཛོད་ཅིག་ཅེས་གདམས་སོ། །རྒྱུ་མཚན་
དེས་ན་ཀྱེ་སེམས་དཔའ་རྡོ་རྗེ་གོང་དུ་ཇི་སྐད་བསྟན་པ་དེ་ལྟ་བུའི་སེམས་ཉིད་ཇི་བཞིན་
པ་བྱ་རྩོལ་ཀུན་དང་ངང་གིས་བྲལ་བའི་དོན་དེ་ཉིད་སྒོམ་པར་གྱིས་ཤིག་དང་། གནས་
ལུགས་མ་བཅོས་པའི་དོན་འདི་ཉིད་རྟོགས་པ་ཡི་ངང་དུ་ཚོགས་དྲུག་ཡུལ་དང་བཅས་
པའི་ཕྱི་ནང་སྣོད་བཅུད་ཀྱི་ཆོས་འདི་ཀུན་ཡུལ་མེད་ཟང་ཐལ་དུ་རང་སར་གྲོལ་བའི་
ལྟ་བ་ཡེ་འབྱམས་ཆེན་པོའི་ངང་ལ་བཅོས་བསྒྱུར་སྤུ་ཙམ་མེད་པར། མ་ཡེངས་རང་
བཞིན་དུ་བཞག་པས་སྒོ་གསུམ་གྱི་བྱ་བཙལ་གང་ཡང་མེད་པར་ཡུལ་ཡུལ་ཅན་དུ་སྣང་
བའི་ཆོས་ཀུན་ཀྱང་གཉེན་པོ་གཞན་ལ་ལྟོས་མི་དགོས་པར་སེམས་ཉིད་རང་བྱུང་གི་
-384-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྩལ་ལས་རང་ཤར་ཞིང་ཤར་དུས་ཉིད་ནས་ཆུ་ལ་རི་མོ་བྲིས་པ་ལྟར་རྗེས་མེད་རང་
སར་གྲོལ་བ་ཡིན་པས་དེ་ལས་གཞན་དུ་ཕྲིན་ལས་བསྒྲུབ་པའི་བསྒོམ་སྒྲུབ་ཅི་ཡང་
མི་དགོས་པར་བསྟན་པའོ། །ལྔ་པ་ནི། ཀྱེ་སེམས་དཔའ་རྡོ་རྗེ་ཆོས་ཐམས་ཅད་
ལ་བཟང་ངན་སྤང་བླང་མེད་པར་སེམས་ཉིད་བདེ་བ་ཆེན་པོའི་ཀློང་ན་མ་བཅོས་མཉམ་
པ་ཉིད་དུ་གནས་པའི་དོན་མ་ནོར་ཇི་བཞིན་པ་འདི་ཉིད་བསྒོམ་པར་གྱིས་ཤིག དེ་
ཡང་ཇི་ལྟར་བསྒོམ་ན་འབད་རྩོལ་བཅོས་བསྒྱུར་གྱིས་བསྒོམ་པར་བྱ་བ་ཅི་ཡང་མེད་
པའི་ཕྱིར་ན། རང་གི་ལུས་ལྷའི་རྣམ་པར་བསྒོམ་པ་ལ་སོགས་པ་ལྟ་བུའི་སྒོ་ནས་མི་
བཅོས་ཤིང་དབང་པོ་མི་རྟུལ་པའམ་ནང་དུ་མི་བསྡུ་བར་རང་བབས་སུ་གཞག་པར་
བྱས་ཏེ་སྒོ་ལྔའི་སྣང་ཡུལ་ཐམས་ཅད་རྒྱ་མཚོ་ལ་གཟའ་སྐར་བཀྲ་བ་བཞིན་དུ་རང་
གསལ་འཛིན་མེད་དུ་བཞག དེ་བཞིན་དུ་ངག་གིས་ཀྱང་ཚིག་དོན་ཅི་ཡང་མི་གདམས་
པའམ་སྨྲ་བརྗོད་ཀྱི་བྱ་རྩོལ་ཐམས་ཅད་བྱར་ཡང་སྟེ་བྱར་མེད་བརྗོད་བྲལ་གྱི་ངང་དུ་
འཇོག་པ་དང་། སེམས་ཀྱང་དམིགས་པའི་ཡུལ་གང་དང་གང་ཡིན་པ་དེ་གར་ཆེད་དུ་
གཏད་པའི་འཛིན་རྩོལ་གྱིས་མི་གཡོའི་སྟེ་མི་གཡོ་བའི་ངང་ལ་བཞག་ནས་ཞེས་སམ།
ཡང་ན་དམིགས་པ་གང་ལ་གཏད་པ་དེ་ལས་གཞན་དུ་རྣམ་རྟོག་ལས་རླུང་གིས་མི་གཡོ་
བའི་ངང་ལ་བཞག་ན་ཞེས་འགྲེལ་ཀྱང་འདྲ་སྟེ། གང་ལྟར་ཡང་དེ་ལྟར་སྒོ་གསུམ་
འབད་རྩོལ་གྱི་བྱ་བ་ཅི་ཡང་བསྒྲུབ་ཏུ་མེད་པའི་མ་བཙལ་ལྷུན་གྱིས་གྲུབ་པའི་ཕྲིན་ལས་
འདི་ཉིད་བསྒོམ་པར་བྱས་པས་དོན་གཉིས་བསྒྲུབ་པའི་བྱ་བ་ཅི་ཡང་བྱས་པ་མེད་པར་
དོན་ཀུན་ཡོངས་སུ་རྫོགས་པའི་དགོངས་པ་རྟོགས་པར་འགྱུར་བ་ནི་ཀུན་ཏུ་བཟང་པོའི་
བྱ་བཙལ་མེད་པའི་ཕྲིན་ལས་ལྷུན་གྲུབ་ཆེན་པོའི་རང་བཞིན་ཏེ། ཀུན་ཏུ་བཟང་པོ་
ཆེ་བ་རང་ལ་གནས་པ་ལས། གང་ཡང་སྤང་ལེན་མེད་པ་ནི། །བླང་ནོར་མེད་པས་
ཕྲིན་ལས་བཟང་། །ཕྲིན་ལས་ཀུན་ཏུ་བཟང་པོ་ཡིན། །ཞེས་གསུངས་པ་ལྟར་རོ། །
དྲུག་པ་ནི། ཀྱེ་སེམས་དཔའ་ཆེན་པོ་དེ་ལྟར་སྒོ་གསུམ་གྱི་བྱ་བ་ཐམས་ཅད་དགུ་ཕྲུག་
- 385-



ལེའུ་དོན་གསུམ་པ།
ཏུ་བཏང་སྟེ་ཆོས་ཉིད་ཇི་བཞིན་པ་བྱ་རྩོལ་ཐམས་ཅད་དང་བྲལ་བའི་སེམས་ཉིད་བདེ་
བ་ཆེན་པོ་ཡི་ངང་ལ་སྒོ་གསུམ་གྱིས་མི་རྩོལ་ཞིང་ངོ་བོ་བཅོས་ཤིང་བསྒྱུར་བར་མི་བྱེད་
ལ༑ གཉིས་འཛིན་རྣམ་རྟོག་གི་ཡུལ་དུ་ཁྲིད་ནས་གཟུང་འཛིན་མཚན་མའི་དངོས་
པོར་དམིགས་པར་མི་བྱེད་ཅིང་། དངོས་དང་དངོས་མེད་དག་དང་མ་དག་འཁོར་བ་
དང་མྱང་འདས་ལ་སོགས་པའི་རྣམ་པར་ཡིད་ལ་མི་བྱེད་ཅིང་། འཇིག་རྟེན་མཚན་
མའི་རྗེས་སུ་མི་འབྲང་བར་སེམས་ཉིད་རང་བྱུང་གི་ཡེ་ཤེས་ལ་ཡེ་ནས་འགྱུར་བའི་
ཟུག་རྔུ་ཞིག་ཡོད་མ་མྱོང་བས་བདེ་ཆེན་འཕོ་འགྱུར་དང་བྲལ་བའི་དོན་ལ་མ་བཅོས་
རང་བབས་ཉིད་དུ་བཞག་པ་འདི་ནི་རང་བྱུང་འོད་གསལ་གྱི་དགོངས་པ་སེམས་ཀྱི་
ངོ་བོ་རང་བཞིན་གྱིས་འོད་གསལ་བའི་ངང་ལ་མ་བཅོས་པར་བཞག་པ་སྟེ། དེ་ནི་སྟོན་
པ་ཀུན་བྱེད་རྒྱལ་པོའི་དགོངས་པ་རྩོལ་མེད་ལྷུན་གྱིས་གྲུབ་པའི་ཕྲིན་ལས་སོ། །
བདུན་པ་ནི། ཀྱེ་སེམས་དཔའ་རྡོ་རྗེ་ཆོས་ཐམས་ཅད་ཀྱི་གནས་ལུགས་སེམས་ཉིད་
བཅོས་སུ་མེད་པའི་ཡེ་ཇི་བཞིན་པའི་དོན་འདི་ཉིད་སྒོམས་ཤིག དེ་ཡང་ཇི་ལྟར་ཞེ་
ན་སེམས་ཉིད་མ་བཅོས་ཇི་བཞིན་ཉིད་ཀྱི་དོན་རྣལ་མ་ལ་འཇུག་ཅིང་བསྒོམ་པར་བྱེད་
པ་ལ་བློ་རྣམ་པར་རྟོག་པའི་ཡུལ་ལས་འདས་ཤིང་སེམས་ཉིད་རང་བྱུང་གི་ཡེ་ཤེས་ཡུལ་
མེད་རང་གསལ་གྱི་ངོ་བོ་ཡིན་པའི་ཕྱིར་ན། གཞལ་བྱ་དེང་འཇལ་བྱེད་ཀྱི་སྒོ་ནས་
རྟོགས་དང་གཏན་ཚིགས་སོགས་ཀྱིས་གཞལ་བའི་ཡུལ་ལས་འདས་པས་འཇལ་བྱེད་
ཀྱི་ཚད་མ་མི་དགོས་ཤིང་། རང་བྱུང་འདུས་མ་བྱས་པ་མ་བཅོས་ལྷན་ཅིག་སྐྱེས་པའི་
ཡེ་ཤེས་ཡིན་པའི་ཕྱིར་ན་གཉེན་པོས་བཅོས་བསྒྱུར་མི་དགོས་པར་ཇི་བཞིན་རྟོགས་
པའི་དོན་ལ་མ་བཅོས་དེ་བཞིན་ཉིད་དུ་ཞོག་ཅིག་དང་ལས་བཞིའི་ཕྲིན་ལས་ཐམས་
ཅད་མ་བཙལ་ལྷུན་གྱིས་གྲུབ་པ་ཡིན་ནོ་ཞེས་པ་སྟེ། དེ་ལྟར་སེམས་ཉིད་ཇི་བཞིན་དུ་
རྟོགས་པ་ལ་ཕྲིན་ལས་རྣམ་པ་བཞི་པོ་ལྷུན་རྫོགས་སུ་གྲུབ་པའི་ཚུལ། དོན་གསལ་
ལས། རྩོལ་བྲལ་ཕྲིན་ལས་རྣམ་པ་བཞི། །ཆོས་སྐུ་དངོས་མེད་སྤྲོས་དང་བྲལ། །
- 386 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྟོགས་པས་སྤྲོས་པ་ཐམས་ཅད་ཞི། །ཞི་བའི་ཕྲིན་ལས་ཞེས་སུ་བྱ། །ཡོན་ཏན་ནོར་
བུ་བཞིན་དུ་འབྱུང་། །རྒྱས་པའི་ཕྲིན་ལས་ཞེས་སུ་བྱ། །ཐམས་ཅད་འབྱུང་ཡང་དེ་
ལས་འབྱུང་། །ཐམས་ཅད་གནས་ཀྱང་དེ་ལ་གནས། །ཐམས་ཅད་ཐིམ་ཡང་དེ་ལ་
ཐིམ། །ཐམས་ཅད་ལ་ཡང་དབང་བསྐུར་བས། །དབང་གིས་ཕྲིན་ལས་ཞེས་སུ་
བྱ༑ ༑རིག་པ་དངོས་མེད་རྡོས་པའི་ཆོས་མེད་པས། །ཕྱོགས་མེད་གང་ལའང་ཐོགས་
པ་མེད་པར་འཆར། །ཐུགས་རྗེའི་སྟོབས་ཀྱིས་སྣང་ཞིང་བསྡུས་པས་ན། །དྲག་པོའི་
ཕྲིན་ལས་ཞེས་སུ་གསུངས་པ་ཡིན། །ཞེས་གསུངས་པ་ལྟར་རོ། །གསུམ་
པ་ཡེ་ནས་ལྷུན་གྲུབ་ཆེན་པོར་དོན་བསྡུ་བ་ནི། ཀྱེ་སྒོ་གསུམ་གྱི་བྱ་བ་མེད་པའི་རང་
བཞིན་ལྷུན་གྱིས་གྲུབ་པའི་ཕྲིན་ལས་འདི་ལ་སྒོ་གསུམ་གྱིས་རྩོལ་བ་བྱས་པས་བྱ་བ་
གང་ཡང་ཟིན་པར་མི་འགྱུར་ཏེ། དེ་ཉིད་ལས། བྱ་རྩོལ་མེད་པར་ཉི་མའི་འོད་ཟེར་
གྱིས། །ཁམས་གསུམ་མཚན་མོའི་མུན་པ་སེལ་བ་ལྟར། །ཐོགས་པ་མེད་པའི་
ཐུགས་རྗེ་ཆེན་པོ་ཡིས། །བྱ་རྩོལ་མེད་པའི་ཕྲིན་ལས་ཆེན་པོ་ཡིན། །ཞེས་གསུངས་
པ་ལྟར་ཀུན་བྱེད་བྱང་ཆུབ་སེམས་ཀྱི་ཕྲིན་ལས་ནི་བྱ་རྩོལ་མེད་པར་ཡེ་ནས་ལྷུན་གྱིས་
གྲུབ་པ་ཡིན་པའི་ཕྱིར་རོ། །དེས་ན་ཆོས་སྐུ་ཀུན་བྱེད་རྒྱལ་པོའི་དགོངས་པ་མ་བཅོས་
ལྷུན་གྲུབ་ཆེན་པོའི་དོན་ལ་གནས་ཤིང་གོམས་པར་བྱས་པས་ཀུན་བྱེད་ང་ཡི་དགོངས་
པ་བྱ་རྩོལ་མེད་པའི་ཕྲིན་ལས་རྣམ་པ་བཞི་པོ་མ་བཙལ་ལྷུན་གྱིས་གྲུབ་པར་འགྱུར་བ་
ཡིན་པས་རེ་དོགས་ཀྱིས་རྩོལ་བར་མི་བྱེད་པར་མ་བཅོས་རང་བབ་ཉིད་དུ་ཞོག་ཅིག །
ཅེས་གསུངས་སོ། །ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་
ལས་ཇི་བཞིན་པ་ལ་བྱ་རྩོལ་དང་བྲལ་བར་གནས་པའི་ལེའུ་སྟེ་བདུན་ཅུ་རྩ་གསུམ་
པའི་འགྲེལ་བའོ།། ་ ་ །།བཞི་པ་དཀྱིལ་འཁོར་བསྐྱེད་དུ་མེད་པའི་དོན་
ལ་ཇི་ལྟར་བསྒོམ་པའི་དོན་ལེའུ་དོན་བཞི་པ་ལ་གཉིས་ཏེ། བསྟན་པ་དང་། བཤད་
པའོ། །དང་པོ་ནི། དེ་ལྟར་ཀུན་བྱེད་བྱང་ཆུབ་སེམས་ཀྱི་རང་བཞིན་ལ་ཕྲིན་ལས་
-387-



ལེའུ་དོན་བཞི་པ།
རྩོལ་མེད་ལྷུན་གྱིས་གྲུབ་པའི་དོན་ལ་ཇི་ལྟར་གནས་པར་བསྟན་པ་དེ་ནས་བྱང་ཆུབ་
ཀྱི་སེམས་ཀུན་བྱེད་རྒྱལ་པོས། ཆོས་ཐམས་ཅད་སྙིང་པོ་བྱང་ཆུབ་སེམས་ཀྱི་རིང་
བཞིན་སྐུ་གསུང་ཐུགས་རྡོ་རྗེ་གསུམ་གྱི་ངོ་བོ་རེ་འདུ་འབྲལ་མེད་པར་གནས་པ་འདི་
ལས་གཞན་དུ་དཀྱིལ་འཁོར་བསྐྱེད་དུ་མེད་པའི་དོན་འདི་གསུངས་སོ། །གཉིས་
པ་ལ་གསུམ་སྟེ། སེམས་ཉིད་རང་བྱུང་གི་ཡེ་ཤེས་ལ་བསྐྱེད་དུ་མེད་པའི་དོན་མདོར་
བསྟན། དེའི་རང་བཞིན་རྒྱས་པར་བཤད། རྣལ་བཞག་གཅིག་ཏུ་དོན་བསྡུ་བའོ། །
དང་པོ་ནི། ཀྱེ་མ་བཅོས་ལྷུན་འགྲུབ་ཆེན་པོའི་དཀྱིལ་འཁོར་ལ་བསྐྱེད་དུ་མེད་པའི་
སེམས་ཉིད་ཇི་བཞིན་པ་ཡི་དོན་ལ་སེམས་དཔའ་རྡོ་རྗེ་ཁྱོད་ཀྱིས་བསྒོམ་པར་གྱིས་
ཤིག དེ་ཡང་སྟོན་པའི་སྟོན་པ་ཀུན་བྱེད་རྒྱལ་པོ་ཡིས་སྙིང་པོ་བྱང་ཆུབ་སེམས་ཀྱི་
དཀྱིལ་འཁོར་ལ་རྫས་དང་ཡོ་བྱད་དགོད་དུ་མེད་པར་བསྟན་པ་ནི། སེམས་ཉིད་ཇི་
བཞིན་པ་ལ་གཙོ་བོ་དང་འཁོར་གྱི་དབྱེ་བ་མེད་པར་ཇི་ལྟར་སྣང་བའི་ཆོས་རྣམས་ཐམས་
ཅད་སེམས་ཉིད་སྐྱེ་བ་མེད་པའི་དབྱིངས་ན་རང་བྱུང་ལྷུན་གྱིས་གྲུབ་པའི་དཀྱིལ་འཁོར་
གཅིག་གི་དོན་ནམ་རང་བཞིན་དུ་གནས་པར་བསྟན་པ་ཡིན་པས་དེ་ལས་གཞན་པའི་
དཀྱིལ་འཁོར་དགོད་དུ་མེད་པར་གསུངས་པའོ། །གཉིས་པ་རྒྱས་པར་བཤད་པ་ལ་
གསུམ་སྟེ། རྩོལ་བྲལ་རང་སར་གྲོལ་བའི་དཀྱིལ་འཁོར་སྤྱིར་བསྟན། སྣང་སྟོང་
སྐུའི་དཀྱིལ་འཁོར། གྲགས་སྟོང་གསུང་གི་དཀྱིལ་འཁོར། རིག་སྟོང་ཐུགས་ཀྱི་
དཀྱིལ་འཁོར་གསུམ་བྱེ་བྲག་ཏུ་བཤད་པ། རྣལ་བཞག་གསུམ་གྱི་སྒོ་གསུམ་དཀྱིལ་
འཁོར་གསུམ་དུ་མཇུག་བསྡུ་བའོ། །དང་པོ་ནི། ཀྱེ་སེམས་དཔའ་རྡོ་རྗེ་ཞེས་
བོས་ཏེ། དེ་ལ་དཀྱིལ་འཁོར་ཞེས་པའི་དོན་ནི་མཎྜལ་ཞེས་པས་མཎཌ་ནི་སྙིང་པོ་
དང་ལ་ནི་ལེན་ཅིང་འཛིན་པ་ལ་འཇུག་པས། འདི་ལྟར་སྣང་སྲིད་འཁོར་འདས་ཀྱིས་
བསྡུས་པའི་ཆོས་ཐམས་ཅད་རིག་པའི་རྒྱལ་པོ་རང་བྱུང་ཡེ་ཤེས་ཆེན་པོའི་ངོ་བོ་གསལ་
བར་རྟོགས་པའི་སྒོ་ནས་དབང་བསྒྱུར་བས། ཆོས་ཐམས་ཅད་ཀྱི་སྙིང་པོ་སེམས་ཉིད་
• 388 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བྱུང་གི་ཡེ་ཤེས་རྒྱུ་རྐྱེན་རྩོལ་སྒྲུབ་ལས་འདས་པའི་བདག་ཉིད་ཅན་དེ་མ་ནོར་ཇི་
བཞིན་དུ་རྟོགས་པ་ཡི་ཡུལ་ཅན་སོ་སོ་རང་རིག་པའི་ཡེ་ཤེས་ཁྱད་པར་དུ་འཕགས་པ་
མཆོག་གིས་ལེན་ཅིང་མི་གཏོར་བར་གཉིས་མེད་འདུ་བྲལ་སྤངས་པའི་ཚུལ་དུ་འཛིན་
པར་བྱེད་པ་འདི་ནི་ཆོས་སྐུ་ཀུན་བྱེད་རྒྱལ་པོའི་མ་བཅོས་ལྷུན་གྱིས་གྲུབ་པའི་དཀྱིལ་
འཁོར་རྩོལ་སྒྲུབ་བྲལ་བའི་རང་བཞིན་ཡིན་ནོ། །དེ་ལྟ་བུའི་རང་བཞིན་ལྷུན་
གྱིས་གྲུབ་པའི་དཀྱིལ་འཁོར་འདི་ལ་སྐུ་གསུམ་གྱི་སྒོ་ནས་རྣམ་པ་གསུམ་དུ་ཡང་གསུངས་
ཏེ༑ དོན་གསལ་ལས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནི། །སྐུ་
གསུམ་རྒྱལ་བའི་དཀྱིལ་འཁོར་ཡིན། །རིག་པ་དཀྱིལ་ལ་ཡེ་ཤེས་འཁོར། །ཆོས་
སྐུའི་ངོ་བོ་ངེས་ཚིག་ཡིན། །གཙོ་བོ་དཀྱིལ་ལ་སེམས་དཔའ་ཡབ་ཡུམ་འཁོར། །
ལོངས་སྐུའི་ངོ་བོ་ངེས་ཚིག་ཡིན། །ཀུན་གཞི་དཀྱིལ་ལ་ཚོགས་བརྒྱད་འཁོར། །སྤྲུལ་
སྐུའི་ངོ་བོ་ངེས་ཚིག་ཡིན། །ཅེས་གསུངས་སོ། །གཉིས་པ་ལ་སྐུ་གསུང་
ཐུགས་ཀྱི་དཀྱིལ་འཁོར་གསུམ་ལས། དང་པོ་ནི། ཀྱེ་སེམས་དཔའ་རྡོ་རྗེ་སྟོན་
པའི་སྟོན་པ་ཆོས་སྐུ་ཀུན་བྱེད་རྒྱལ་པོ་ང་ཡིས་སྙིང་པོ་སྐུ་ཡི་དཀྱིལ་འཁོར་བཀོད་པ་
ནི༑ འདིར་སྙིང་པོ་ཞེས་པ་ནི་རིག་པ་བྱང་ཆུབ་སེམས་ཀྱི་རང་བཞིན་ཏེ། ནམ་
མཁའ་ཆེ་རྩ་བ་བསྡུས་པའི་རྒྱུད་ལས། ང་ཉིད་སྙིང་པོ་བྱང་ཆུབ་སེམས། །སྙིང་པོ་
འདི་ཡང་གཞན་མ་ཡིན། །སྙིང་པོ་བྱང་ཆུབ་ཡེ་སངས་རྒྱས། །ཐམས་ཅད་དག་པས་
སྐྱེ་བ་ཡིན། །རང་ལས་བྱུང་བས་སྙིང་པོ་ཡིན། །ཡོངས་ལ་ཁྱབ་པས་སྙིང་པོ་ཡིན། །
ཅིར་ཡང་བལྟ་བ་སྙིང་པོ་ཡིན། །གང་ཡང་ཤར་བས་སྙིང་པོ་ཡིན། །ཁྱབ་པར་གདལ་
བས་སྙིང་པོ་ཡིན། །གཉིས་སུ་མེད་པས་སྙིང་པོ་ཡིན། །བཙལ་དུ་མེད་པས་སྙིང་པོ་
མིན། །མི་འགྱུར་མི་ཤིག་སྙིང་པོ་ཡིན། །གཅིག་ལས་མེད་པས་སྙིང་པོ་ཡིན། །
ར་ཉིད་སྙིང་པོ་བྱང་ཆུབ་སེམས། །བྱང་ཆུབ་སེམས་ནི་ཅིར་ཡང་སྣང་། །ཅིར་ཡང་
སྣང་སྟེ་གང་དུ་ཡང་མེད། །ཅེས་གསུངས་པ་ལྟར་ལ། དེས་ན་སྣང་གྲགས་དྲན་རིག་
- 389-



ལེའུ་དོན་བཞི་པ།
གི་ཆོས་སྣང་སྲིད་འཁོར་འདས་ཀྱིས་བསྡུས་སོ་ཅོག་ཐམས་ཅད་སྙིང་པོ་བྱང་ཆུབ་ཀྱི་
སེམས་དེ་ཡི་རྩལ་ལས་རང་སྣང་བ་རྨི་ལམ་སྒྱུ་མའི་རོལ་པ་ལྟ་བུ་ལས་མེད་པའི་ཕྱིར་
ན༑ ཀུན་བྱེད་བྱང་ཆུབ་སེམས་ཀྱི་དཀྱིལ་འཁོར་དུ་ཡེ་ནས་གནས་པ་སྟེ། དེ་ཉིད་
ལས། གཟུགས་སུ་སྣང་བ་ཐམས་ཅད་ཀུན། །ང་ཡི་སྐུ་ཡི་བདག་ཉིད་ཡིན། །སྒྲ་
རུ་གྲགས་པ་ཐམས་ཅད་ཀུན། །ང་ཡི་གསུང་གི་བདག་ཉིད་ཡིན། །སེམས་ཀྱི་དྲན་
རྟོག་ཐམས་ཅད་ཀུན། །ང་ཡི་ཐུགས་ཀྱི་བདག་ཉིད་ཡིན། །ཐམས་ཅད་ང་ལས་བྱུང་
བས་ན། །ང་ནི་རང་བྱུང་ཡེ་ཤེས་ཡིན། །ཞེས་གསུངས་སོ། །དེས་ན་སྙིང་
པོ་བྱང་ཆུབ་སེམས་ཀྱི་ཀློང་ཆེན་པོ་ན་མེད་སྣང་ཆུ་ཟླའི་རོལ་གར་ལྟར་ཤར་བའི་ཕྱི་སྣོད་
ཀྱི་འཇིག་རྟེན་འབྱུང་ལྔའི་རྣམ་པར་སྣང་བ་དང་། ནང་བཅུད་ཀྱི་སེམས་ཅན་འགྲོ་བ་
རིགས་དྲུག་གི་རྣམ་པར་སྣང་བས་མཚོན་ཇི་ལྟར་སྣང་ཞིང་གནས་པའི་སྣང་སྲིད་འཁོར་
འདས་ཀྱི་ཆོས་འདི་རྣམས་ཐམས་ཅད་ཀུན་གདོད་ནས་སྐྱེ་བ་མེད་པའི་རིག་པ་བྱང་
ཆུབ་སེམས་ཀྱི་རང་བཞིན་སྟོང་ཆེན་ཆོས་ཀྱི་དབྱིངས་གཞི་དབྱིངས་སྤྲོས་པ་དང་བྲལ་
བའི་ངང་ལ་ལྷུན་གྲུབ་བྱ་རྩོལ་མེད་པར་བཀོད་ཅིང་། དེ་ལྟ་བུའི་ཆོས་ཐམས་ཅད་
ཆོས་ཉིད་སྙིང་པོའི་རང་བཞིན་གཅིག་ཏུ་གནས་པའི་དོན་ལ་སངས་རྒྱས་དང་སེམས་
ཅན་ལ་སོགས་པ་བཟང་ངན་དང་བླང་དོར་གཉིས་སུ་གྲུབ་པ་མེད་པའི་ཕྱིར་ན་འཁྲུལ་
སྣང་འཁོར་བའི་ཆོས་སུ་སྣང་བ་དང་བཅས་པ་དེ་ཡང་སྟོན་པ་ཀུན་བྱེད་རྒྱལ་པོ་ང་ཡི་
སྐུ་ཡི་དཀྱིལ་འཁོར་དུ་བཀོད་པ་ཡིན་ནོ་ཞེས་པའོ། །གཉིས་པ་ནི། ཀྱེ་སྟོན་
པའི་སྟོན་པ་ཀུན་བྱེད་རྒྱལ་པོ་ཡིས་སྙིང་པོ་རང་བྱུང་གི་ཡེ་ཤེས་ཆེན་པོའི་གསུང་གི་
དཀྱིལ་འཁོར་བཀོད་པ་ནི་ཇི་ལྟར་ན་འགྲོ་བ་རིགས་དྲུག་གི་སྒྲ་སྐད་སོགས་ཟིན་དང་
མ་ཟིན་པའི་སྒྲ་སྐད་གྲགས་ཤིང་གནས་པའི་ཆོས་རྣམས་ཐམས་ཅད་ནི། ་ ཆོས་
དབྱིངས་བྱང་ཆུབ་སེམས་ཀྱི་རང་བཞིན་གདོད་ནས་སྐྱེ་བ་མེད་པའི་དབྱིངས་ལས་
འགགས་པ་མེད་པའི་གསུང་དུ་གྲགས་སྟོང་བྲག་ཆ་ལྟ་བུའི་རོལ་པར་བཀོད་པ་ཡིན་
- 390 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པས་ན། སྒྲ་རུ་གྲགས་ཚད་ཐམས་ཅད་ཆོས་སྐུ་ཀུན་བྱེད་རྒྱལ་པོའི་སྙིང་པོ་བརྗོད་དུ་
མེད་པའི་གསུང་ལ་འདུས་ཤིང་དབྱེར་མེད་པའི་ཕྱིར་ན་སྣང་ཚུལ་ལ་རྒྱལ་བ་རྣམས་
ཀྱིས་གསུང་ཚངས་དབྱངོས་ཡན་ལག་དྲུག་ཅུའི་རྣམ་པ་ལྟར་སྣང་ཡང་རུང་། དམྱལ་
བའི་སེམས་ཅན་རྣམས་ཀྱིས་དུ་ཅོ་སྣ་ཚོགས་འདོན་པ་སོགས་མ་དག་སེམས་ཅན་གྱི་
སྒྲ་སྐད་ལྟར་སྣང་ཡང་རུང་དོན་ལ་སྐྱེ་མེད་བྱང་ཆུབ་སེམས་ཀྱི་གདངས་ལས་འགགས་
མེད་དུ་ཤར་ཞིང་ཤར་བའི་དུས་ཉིད་ནས་གྲགས་སྟོང་བརྗོད་བྲལ་གྱི་རང་བཞིན་དུ་
མཉམ་ཞིང་དབྱེར་མེད་པ་ཡིན་ཏེ། རྡོ་རྗེ་སེམས་དཔའ་ནམ་མཁའ་ཆེ་ལས། ཡེ་
ཤེས་སྐུ་ལ་རྒྱལ་བ་རྒྱ་མཚོ་དང་། །ལོག་རྟོག་སྒྱུ་མ་རྒྱུད་ལྔའི་སེམས་ཅན་རྣམས། །
ཀུན་རྫོབ་སྒྱུ་མར་ཁྱད་པར་བསམ་ཡས་ཀྱང་། དོན་དམ་དབྱིངས་སུ་རང་བཞིན་
ཡོངས་ཀྱིས་མཉམས། །ཞེས་གསུངས་པ་དེ་ལྟ་བུའི་ཕྱིར་ན་ཇི་ལྟར་གྲགས་པའི་སྒྲ་
སྐད་མ་ལུས་པ་ཡང་ཀུན་བྱེད་རྒྱལ་པོས་གསུང་གི་དཀྱིལ་འཁོར་དུ་བཀོད་པ་ཡིན་
ནོ༑ ༑གསུམ་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཡིས་སྙིང་པོ་རིག་
བའི་ཡེ་ཤེས་ཆེན་པོ་ཐུགས་ཀྱི་དཀྱིལ་འཁོར་བཀོད་པ་ནི། འདི་ལྟར་སེམས་ཅན་
ཀུན་གྱི་རྒྱུད་ལ་ཇི་ལྟར་ཤར་བའི་དྲན་རིག་གི་རྟོག་པ་ཐམས་ཅད་ཀུན་དང་རྒྱལ་བ་
རྣམས་ཀྱི་ཐུགས་རྣམ་པར་མི་རྟོག་པའི་ཡེ་ཤེས་ཐམས་ཅད་ལ་བཟང་ངནཾ་གྱི་དབྱེ་བསལ་
མེད་པར་ཡེ་ནས་མ་སྐྱེས་ཤིང་སྤྲོས་པ་ཐམས་ཅད་དང་བྲལ་བ་ཀུན་བྱེད་བྱང་ཆུབ་ཀྱི་
སེམས་ཉིད་ཀྱི་དོན་དུ་རིག་ཤིང་དེ་ལས་གཞན་དུ་མེད་པས་སྙིང་པོ་རང་བྱུང་ཡེ་ཤེས་
ཀྱི་ཐུགས་ཀྱི་དཀྱིལ་འཁོར་དུ་བཀོད་པ་ཡིན་པས་ད་ལྟ་སེམས་ཅན་རྣམས་ཀྱི་རྒྱུད་ཀྱི་
བདག་འཛིན་ཉོན་མོངས་པའི་རྣམ་པར་སྣང་བ་འདི་ཡང་ཆོས་སྐུ་ཀུན་བྱེད་རྒྱལ་པོའི་
ཐུགས་ཀྱི་དཀྱིལ་འཁོར་ཡིན་པར་གསུངས་ཏེ། ཆོས་དབྱིངས་རིན་པོ་ཆེའི་མཛོད་
ཀྱི་འགྲེལ་བ་ལས། དབང་པོ་དྲུག་ཡུལ་དང་བཅས་པ་བདག་ཏུ་འཛིན་པས་ཉོན་
མོངས་པའི་ཚོགས་སུ་སྣང་བའང་རང་བྱུང་ཡེ་ཤེས་ཀྱི་དཀྱིལ་འཁོར་གཅིག་གི་ངང་
- 391 -



ལེའུ་དོན་བཞི་པ།
ལས་མ་གཡོས་པ་ནི། ཡི་གེ་མེད་པ་ལས། ཐམས་ཅད་འབྱུང་བ་འཁྲུལ་སྣང་ང་
ཡི་སེམས། །ཐམས་ཅད་གནས་པ་འཁྲུལ་སྣང་ང་ཡི་ཐུགས། །ཐམས་ཅད་སྣང་བ་
འཁྲུལ་སྣང་ང་ཡི་སྐུ། །ཐམས་ཅད་གྲགས་པ་འཁྲུལ་སྣང་ང་ཡི་གསུང་། །ཞེས་
གསུངས་སོ། །གསུམ་པ་ནི། དེ་ལྟར་སྣང་གྲགས་རིག་གསུམ་གྱིས་བསྡུས་
པའི་ཆོས་ཐམས་ཅད་སྟོན་པ་ཀུན་བྱེད་རྒྱལ་པོ་ང་ཡི་སྐུ་གསུང་ཐུགས་རྡོ་རྗེའི་རང་
བཞིན་ཉིད་དུ་ཡེ་ནས་གནས་པ་ནི་བསྒོམ་སྒྲུབ་རྩོལ་བ་ལ་ལྟོས་པ་མེད་པའི་མ་བཅོས་
རྣལ་དུ་བཞག་པའི་དཀྱིལ་འཁོར་གསུམ་སྟེ། འདི་ལྟར་འབད་རྩོལ་གྱིས་མ་བཀོད་
པོར་ཡི་ཐོག་མའི་དུས་ནས་སྣང་སྲིད་རཾཁོར་འདས་ཀྱི་ཆོས་ཐམས་ཅད་ཀུན་བྱེད་རྒྱལ་
པོ་རིག་པ་བྱང་ཆུབ་སེམས་ཀྱི་དཀྱིལ་འཁོར་གཅིག་ཏུ་རྫོགས་པའི་དོན་འདི་རྟོགས་
པས་རྒྱལ་བའི་དཀྱིལ་འཁོར་ཐམས་ཅད་མ་བསྒོམ་ལྷུན་གྱིས་གྲུབ་པའི་རང་བཞིན་
ཅན་སེམས་ཉིད་སྙིང་པོའི་དོན་ལ་འཇུག་པར་བྱེད་དོ། །གལ་ཏེ་དེ་ལྟར་མ་
རྟོགས་པར་མཚན་མ་རང་རྒྱུད་པར་བཟུང་ན་འཁོར་བའི་རང་བཞིན་ལས་མི་འདའ་
བའི་ཕྱིར་ན་ཡེ་ནས་ཡིན་པའི་དོན་བཞིན་དུ་རྟོགས་པར་གདམས་པ་སྟེ། སྤྲོས་བྲལ་
དོན་གསལ་ཆེན་པོ་ལས། འཁོར་བ་རང་རྒྱུད་རོལ་བ་ནི། །ཕྱི་ནང་སྣོད་ཅུད་བསྡུས་
པའི་ཆོས། །གཟུགས་སུ་སྣང་བ་སྐུ་ཡིན་ཏེ། །ཆུ་ཟླ་ལྟ་བུར་བཟུང་དུ་མེད། །སྒྲ་སྐད་
ཐམས་ཅད་གསུང་ཡིན་ཏེ། །བྲག་ཆ་བཞིན་དུ་རང་བཞིན་མེད། །དྲན་དང་རྟོག་
པ་ཐུགས་ཡིན་ཏེ། །ཆུ་ལ་རི་མོ་བྲིས་པ་བཞིན། །འཛིན་པ་རང་རྒྱུད་ཡོད་མ་ཡིན། །
དེ་ལྟར་གཟུགས་སྣང་ཐམས་ཅད་སྐུ་ཡི་རོལ་པ་ཡིན། །སྒྲ་སྐད་ཐམས་ཅད་གསུང་
གི་རོལ་བ་ཡིན། །དྲན་རྟོགས་ཐམས་ཅད་ཐུགས་ཀྱི་རོལ་པ་ཡིན། །དེ་ལྟར་མ་ཤེས་
མཚན་མ་རང་རྒྱུད་འཛིན། །དེ་ནི་འཁོར་བའི་རོལ་བ་ཡིན། །ཞེས་གསུངས་པ་
ལྟར་རོ། །གསུམ་པ་རྣལ་བཞག་གཅིག་ཏུ་དོན་བསྡུ་བ་ལ་གཉིས་ཏེ། སྒོ་
གསུམ་ལྷུག་པའི་ཆོས་ཉིད་རྒྱལ་བའི་དགོངས་པར་བསྟན་པས་རྣལ་དུ་བཞག་པ།
-392 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྣལ་བཞག་དོན་གྱི་ཡེ་ཤེས་སོ་སོ་རང་གི་ཡེ་ཤེས་སུ་བསྟན་པས་རྣལ་བཞག་གཅིག་
ཏུ་གདམས་པའོ། །དང་པོ་ནི། ཀྱེ་སེམས་དཔའ་རྡོ་རྗེ་གོང་དུ་ཇི་སྐད་བསྟན་པའི་
སྐུ་གསུང་ཐུགས་རྡོ་རྗེའི་དཀྱིལ་འཁོར་གསུམ་གྱི་རང་བཞིན་དུ་གནས་པའི་སེམས་ཉིད་
རང་བྱུང་གི་ཡེ་ཤེས་མ་བཅོས་ཇི་བཞིན་ཉིད་དུ་ཡེ་ནས་གནས་པའི་དོན་འདི་བསྒོམ་
པར་གྱིས་ཤིག དེ་ཡང་རིག་པ་རང་བྱུང་གི་ཡེ་ཤེས་ཆོས་ཐམས་ཅད་ཀྱི་སྙིང་པོའི་
འོད་གསལ་མི་འགྱུར་བ་མཆོག་གི་དཀྱིལ་འཁོར་འདི་ལ་བཅོས་བསྒྱུར་ཅི་ཡང་མེད་
པར་སྒོ་གསུམ་མ་བཅོས་ལྷུག་པར་གནས་པས་ཆོས་ཉིད་ཇི་བཞིན་པའི་ངང་ལ་བཞག་
ན༑ སྟོན་པ་ཀུན་བྱེད་ང་ཡི་དགོངས་པ་ཇི་བཞིན་པར་གནས་པ་ཡིན་པའི་ཕྱིར་ན།
སྔ་རབ་འདས་པའི་ཀུན་བྱེད་རྒྱལ་པོས་ཀྱང་ཞེས་སྔར་འདས་པའི་སངས་རྒྱས་ཐམས་
ཅད་ཀུན་བྱེད་རྒྱལ་པོ་ཉིད་ཀྱི་རང་བཞིན་ཡིན་ཞིང་དེ་ལས་གཞན་དུ་མ་གྱུར་པ་སྟེ།
དེ་ལྟ་བུའི་འདས་པའི་སངས་རྒྱས་རྣམས་ཀྱིས་སྙིང་པོ་རང་བྱུང་གི་དགོངས་པ་མ་བཅོས་
རྣལ་དུ་བཞག་པས་དོན་གཉིས་ལྷུན་གྱིས་རྫོགས་པའི་ས་ལ་མངོན་པར་སངས་རྒྱས་
པ་ཡིན་ལ། མ་བྱོན་པའི་དུས་ཀྱི་ཀུན་བྱེད་རྒྱལ་པོས་ཞེས་མ་འོངས་པའི་སངས་རྒྱས་
ཁམས་གསུམ་རིགས་དྲུག་གི་སེམས་ཅན་རྣམས་ཀྱང་བྱང་ཆུབ་ཀྱི་སེམས་ཀུན་བྱེད་
རྒྱལ་པོ་དང་གཉིས་སུ་མེད་པ་སྟེ་དེ་རྣམས་ཀྱིས་ཀྱང་སེམས་ཉིད་རང་བྱུང་གི་ཡེ་ཤེས་
མ་བཅོས་རྣལ་དུ་བཞག་པས་རང་གཞན་གྱི་དོན་ཀུན་ལྷུན་གྱིས་རྫོགས་པར་འགྱུར་
ཞིང་། ད་ལྟར་བཞུགས་པའི་ཀུན་བྱེད་རྒྱལ་པོས་སྟེ་ད་ལྟའི་སངས་རྒྱས་རྣམས་ཀྱིས་
ཀྱང་རང་བྱུང་ཟག་མེད་ཀྱི་དགོངས་པ་འདི་ལ་བཅོས་བསྒྱུར་སྤུ་ཙམ་བྱེད་པ་མེད་པར་
ཚ་བཅོས་རྣལ་དུ་བཞག་སྟེ་ཁམས་གསུམ་སེམས་ཅན་རྣམས་ཀྱི་དཔལ་མགོན་དམ་
པར་བཞུགས་ཤིང་གནས་པ་ཡིན་པས་ན་སེམས་དཔའ་རྡོ་རྗེ་ལ་སོགས་པའི་འཁོར་
རྣམས་ལ་དེ་བཞིན་དུ་སྒོ་གསུམ་དཀྱིལ་འཁོར་གསུམ་དུ་ཡེ་ནས་གནས་པ་ལ་བསྒྱུར་
བཀོད་གང་ཡང་མི་བྱེད་པར་མ་བཅོས་རྣལ་དུ་འཇོག་པར་མཛོད་ཅིག་ཅེས་གདམས་
-393 -



ལེའུ་དོན་ལྔ་པ།
སོ༑ ༑གཉིས་པ་ནི། ཀྱེ་སེམས་དཔའ་རྡོ་རྗེ་ཆེན་པོ་ཁྱོད་ཀྱིས་སྙིང་པོ་བྱང་
ཆུབ་ཀྱི་སེམས་ལ་དཀྱིལ་འཁོར་དགོད་དུ་མེད་པས་མ་བཅོས་རྣལ་མར་བཞག་པའི་
དོན་འདི་བསྒོམས་པར་གྱིས་ཤིག དེ་བཞིན་དུ་ཀུན་བྱེད་ང་ཡི་འཁོར་དུ་གཏོགས་
པའི་རྣལ་འབྱོར་བ་རྣམས་ལ་ཡང་ཀུན་བྱེད་རྒྱལ་པོའི་དགོངས་པ་བླང་དོར་རྩོལ་སྒྲུབ་
དང་བྲལ་བ་འདི་ཉིད་ལ་མ་བཙལ་རྣལ་དུ་བཞག་པར་ལུང་སྟོན་ཅིག་ཅེས་པ་སྟེ། དེ་
ཡང་ལ་ཟློ་ལས། རྟོགས་དང་མི་རྟོགས་བློ་ཡི་ཡུལ་ལས་འདིས། །བསྒོམ་དང་མི་
བསྒོམ་དམིགས་པའི་ཆ་དང་བྲལ། །སྣ་ཚོགས་སྣང་ཞིང་བདག་པོ་མ་ངེས་པས། །
ནོར་དང་མ་ནོར་སེམས་དཔའ་མ་དགོངས་ཤིག །གང་ལ་དགོངས་པར་བྱ་བའི་སེམས་
འདི་ཞེས། །སེམས་དཔའ་རྡོ་རྗེས་གཞན་ལ་ལུང་མ་བསྟན། །དགོངས་པ་འདི་ཞེས་
གཞན་ལ་ལུང་བསྟན་ན། །འཁོར་རྣམས་དགོངས་པའི་ཡུལ་ལ་དམིགས་པ་ཡིས། །
བློ་ཆོས་འཛིན་པའི་མཐའ་ལས་མི་གྲོལ་པས། །དེ་བས་དགོངས་སུ་མེད་པའི་དགོངས་
པ་སྟོན། །ཅེས་གསུངས་པ་ལྟར་སྤྲོས་པའི་མཐའ་གང་དུའང་དགོངས་སུ་མེད་པའམ་
དམིགས་སུ་མེད་པར་དམིགས་མཚན་བློ་ཡི་ཞེན་པ་ཐམས་ཅད་དང་བྲལ་བར་མ་བཅོས་
མཉམ་པ་ཉིད་ཀྱི་ངང་དུ་རྣལ་མར་གནས་པའི་ཚུལ་འདི་ལུང་བསྟན་པར་གསུངས་ལ།
འོན་ཀྱང་དེ་ལྟ་བུའི་དགོངས་པ་རྣལ་དུ་བཞག་པའི་དོན་ཨ་ཏི་གསང་ཆེན་སྙིང་པོའི་
དགོངས་པ་འདི་ནི། འགྲོ་བ་ཀུན་གྱི་སྤྱོད་ཡུལ་དུ་གྱུར་པ་མིན་པས་ཇི་བཞིན་དུ་
འཇོག་མི་ཤེས་ཤིང་ཡིད་ཀྱང་མི་ཆེས་མོད། སྐལ་ལྡན་དབང་རབ་རྣམས་ཀྱིས་དེ་
ལྟར་མཉམ་པར་བཞག་པས་རྟོགས་བྱ་རྟོགས་བྱེད་ཐ་དད་དུ་མ་གྲུབ་པའི་ཕྱིར་ན་སྨྲ་
བསམ་བརྗོད་པའི་ཡུལ་ལས་འདས་པ་སྤྲོས་བྲལ་སོ་སོ་རང་རིག་པའི་ཚུལ་དུ་རྟོགས་
པས་ཆོས་སྐུ་རང་གནས་ཀྱི་ཡེ་ཤེས་ཀུན་བྱེད་རྒྱལ་པོ་དེ་ཡི་དགོངས་པ་ཡེ་རྫོགས་ལྷུན་
གྱིས་གྲུབ་པའི་དོན་ལ་གནས་པར་བྱེད་པའི་དགོས་པ་ཡོད་དོ། །ཅེས་གསུངས་
སོ༑ ༑ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྙིང་པོ་དོན་གྱི་
-394 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དཀྱིལ་འཁོར་ལ་གནས་པའི་ལེའུ་སྟེ་བདུན་ཅུ་རྩ་བཞི་བའི་འགྲེལ་བའོ།།
ལྔ་པ་དབང་ལ་བསྐུར་ཐོབ་མེད་པའི་དོན་ལ་ཇི་ལྟར་བསྒོམ་པའི་ལེའུ་དོན་ལྔ་པ་ལ་
གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་དཀྱིལ་འཁོར་
བསྐྱེད་དུ་མེད་པའི་དོན་ལ་ཇི་ལྟར་བསྒོམ་པའི་ཚུལ་བསྟན་པ་དེ་ནས་བྱང་ཆུབ་ཀྱི་
སེམས་ཀུན་བྱེད་རྒྱལ་པོས་འཁོར་འདས་ཀྱི་ཆོས་ཐམས་ཅད་སྙིང་པོ་བྱང་ཆུབ་སེམས་
ཀྱི་ཀློང་དུ་འབ་ཆུབ་ཅིང་དེའི་ངང་ལས་འདའ་བ་མེད་པས། རིག་པ་རང་བྱུང་གི་ཡེ་
ཤེས་ཀྱི་ཡེ་ནས་དབང་བསྒྱུར་ཟིན་པ་ལ་གནས་པ་ཡིན་པས་རྣམ་རྟོག་མཚན་མའི་
དབང་ལ་རག་ལུས་པ་མེད་པའི་ཚུལ་འདི་གསུངས་སོ། །གཉིས་པ་རྒྱས་པར་
བཤད་པ་ལ་གསུམ་སྟེ། རིག་པ་ལྷུན་རྫོགས་ཀྱི་དབང་མདོར་བསྟན། དེའི་རང་
བཞིན་རྒྱས་པར་བཤད། དབང་བསྒྱུར་རིག་པའི་ཡེ་ཤེས་ཀུན་བྱེད་ཉིད་དུ་དོན་བསྡུ་
བའོ། །དང་པོ་ནི། ཀྱེ་སེམས་དཔའ་རྡོ་རྗེ་ཀུན་བྱེད་རྒྱལ་པོ་རྫོགས་ཆེན་བྱ་རྩོལ་
བྲལ་བའི་དབང་ལ་བསྐུར་ཐོབ་མེད་པའི་སེམཾས་ཉིད་རང་བྱུང་གི་ཡེ་ཤེས་ཇི་བཞིན་
སྤང་བླང་དང་བྲལ་བའི་དོན་ཉིད་སྒོམ་པར་གྱིས་ཤིག་ཅེས་དེ་ལྟར་བསྒོམ་པར་བྱས་
ན་ཆོས་ཉིད་དོན་གྱི་དབང་ལ་རང་དབང་འབྱོར་བར་བསྟན་པ་སྟེ། དེ་ལ་དབང་ཞེས་
པའི་དོན་ནི། དོན་གསལ་ལས། དབང་གི་ངོ་བོ་རང་བྱུང་གི་ཡེ་ཤེས་གཞན་དབང་
དུ་མ་གྱུར་བའོ། །དབང་གི་ངེས་ཚིག་ནི་འཁོར་འདས་ཀྱི་ཆོས་ཐམས་ཅད་ལ་
མངའ་མཛད་པས་ནའོ། །ཞེས་གསུངས་པ་ལྟར། འདི་ལྟར་སྣང་བའི་སྣང་
སྲིད་འཁོར་འདས་ཀྱི་ཆོས་ཐམས་ཅད་ལ་རང་བྱུང་རིག་པའི་རྒྱལ་པོས་ཡེ་གྲོལ་བློ་ལས་
འདས་པ་མ་བཅོས་ལྷུན་རྫོགས་ཆེན་པོར་མངོན་སུམ་གསལ་བར་རྟོགས་པས་དབང་
བསྒྱུར་ཞིང་ཡེ་ནས་དེའི་ངང་ཚུལ་ལས་འདའ་བ་མེད་པས་ན་རྣམ་རྟོག་མཚན་མའི་
སྤྱོད་ཡུལ་དུ་གྱུར་པ་དངོས་རིག་ལས་ཀྱི་ཕྱག་རྒྱ་སོགས་ལ་བརྟེན་པའི་འགྱུར་བཅས་
ཀྱི་བདེ་བའི་ཡེ་ཤེས་ལ་ངོ་སྤྲད་པ་སོགས་སྤྲོས་བཅས་མཚན་མའི་དབང་ལ་རག་མི་
- 395 -



ལེའུ་དོན་ལྔ་པ།
ལུས་པའི་ཕྱིར་ན་ཀུན་བྱེད་བྱ་རྩོལ་བྲལ་བའི་དོན་འདི་རྟོགས་པར་བྱས་ནས། མི་
རྟོག་མཉམ་པ་ཆེན་པོའི་དོན་ལ་མ་བཅོས་ཇི་བཞིན་ཉིད་དུ་ཞོག་ཅིག་ཅེས་སོ། །
གཉིས་པ་ལ་གསུམ་སྟེ། གཞི་རིག་པའི་རྩལ་དབང་འཕྲོག་ནས་སྐྱོན་ཡོན་ལས་
འདས་པའི་རང་བཞིན་བསྟན་པ། ལམ་རྣལ་བཞག་ཆེན་པོ་དམིགས་བསམ་མཚན་
མ་ལས་འདས་པ། འབྲས་བུ་རེ་དོགས་གཉིས་མེད་ཤིན་ཏུ་རྣལ་འབྱོར་ལ་གདམས་
པའོ། །དང་པོ་གཞི་རིག་པའི་རྩལ་དབང་ལ་གཉིས་ཏེ། ལྷུན་གྲུབ་རིག་པའི་རྩལ་
དབང་དང་། དབང་བསྒྱུར་རིག་པའི་རྩལ་དབང་ངོ༌། །དང་པོ་ནི། ཀྱེ་ཀུན་བྱེད་
རྒྱལ་པོ་རིག་པ་བྱང་ཆུབ་སེམས་ཀྱི་དབང་བསྐུར་ཐོབ་མེད་པར་ཡེ་ནས་ལྷུན་གྲུབ་བྱ་
རྩོལ་དང་བྲལ་བར་ཐོབ་ཟིན་པའི་དོན་འདི་ཉིད་རིགས་ཤིང་རྟོགས་པར་གྱུར་པ་ན།
ཕྱི་ནང་སྣོད་བཅུད་ཀྱི་དངོས་པོ་ཇི་ལྟར་སྣང་བ་ཡི་ཆོས་འདི་ཐམས་ཅད་མ་བཅོས་ཇི་
བཞིན་པའི་ངོ་བོར་རིག་རྩལ་འགག་པ་མེད་པའི་རང་མདངས་སུ་རྟག་ཏུ་ཤར་བ་དེ་
དག་ཐམས་ཅད་ལ། རིག་པའི་ཡེ་ཤེས་ཆེན་པོས་མངའ་དབང་ཅིག་ཆར་དུ་བསྒྱུར་
བ་ཡིན་པས། ད་གསར་དུ་སྨིན་བྱེད་ཀྱི་རྒྱུ་དང་གྲོལ་བྱེད་ཀྱི་རྐྱེན་གང་ལའང་ལྟོས་
པ་མེད་པར་འབད་རྩོལ་ཐམས་ཅད་ཉེ་བར་ཞི་བ་དེ་ནི་ཨ་ཏི་གསང་བ་མཆོག་གི་ལམ་
ཡིན་ལ། དེ་ལྟར་སེམས་ཉིད་མ་བཅོས་གཞི་བཞག་ཆེན་པོའི་དོན་དེ་མ་ནོར་བར་
ཤེས་པར་གྱུར་ན། ད་ལྟའི་ཐ་མལ་གྱི་ཤེས་པ་འདི་ལ་དགག་བསྒྲུབ་དང་རྩིས་གདབ་
ཅི་ཡང་བྱེད་མི་དགོས་པར་མ་བཅོས་གང་ལྟར་བཞག་ཀྱང་མི་འགལ་བར་ཆོས་ཉིད་
བྱ་རྩོལ་བྲལ་བའི་དོན་དེ་ཁོ་ན་ཉིད་ཀྱི་ངང་དུ་འདུ་འབྲལ་མེད་པ་དང་། ཆོས་སྐུ་ཀུན་
བྱེད་རྒྱལ་པོ་ཉིད་ཀྱི་རང་བཞིན་ཐབས་ཆེན་བླ་ན་མེད་པ་རིག་པ་བྱང་ཆུབ་སེམས་ཀྱི་
གཤིས་ལུགས་ཡེ་གྲོལ་བསལ་བཞག་དང་བྲལ་བའི་དོན་མ་ནོར་བར་རྟོགས་པའི་མ་
བཅོས་རིག་པའི་རྩལ་དབང་ཡང་ཐོབ་པ་ཡིན་ཏེ། སློབ་དཔོན་འཇམ་དཔལ་བཤེས་
གཉེན་གྱིས། ཟབ་པ་དོན་གྱི་དབང་མཆོག་ནི། །རིག་པའི་རྩལ་དབང་ཐོབ་པ་སྟེ། །
，
་
་ ：
་.
་
་
-396-
་
་ ་ ་་་་་་་་



-
-
-
-
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆོས་ཉིད་རྟོགས་པས་དབང་ཞེས་བྱ། །ཡེ་ཤེས་དབང་བསྐུར་ཅོད་པན་ཅན། །ཞེས་
གསུངས་པ་ལྟར་ལ། དེ་ལྟ་བུའི་མ་བཅོས་རིག་པ་རྩལ་གྱི་དབང་དེའི་ངོ་བོ་ངེས་ཚིག་
དབྱེ་བ་བསྐུར་ཐབས་དང་དབང་བཞི་ལྷུན་གྲུབ་ཏུ་ཚངས་ཚུལ་དང་བཅས་བསྟན་པ་
ནི༑ རིན་ཆེན་སྒྲོན་མ་རྩ་བའི་རྒྱུད་ལས། ཁྱད་པར་ཆོས་དབང་སེམས་ལ་བསྐུར་
བ་ནི། །དབང་གི་ངོ་བོ་ངེས་ཚིག་དབྱེ་བ་དང་། །བསྐུར་ཐབས་དགོས་པ་འབྲས་བུར་
བཅས་ཏེ་བསྟན། །ངོ་བོ་སེམས་ཉིད་ཡེ་ནས་སྐྱེ་བ་མེད། །མཚན་མའི་དྲི་བྲལ་མིང་
མེད་མཐའ་སྟོངས་སོ། །ངེས་ཚིག་སྙིང་པོ་ཡེ་ནས་རང་དབང་རང་གིས་ཐོབ། །
དབྱེ་ན་ཕྱི་ནང་གསང་བ་ཁོ་ན་ཉིད། །བསྐུར་བའི་ཐབས་ནི་རིག་པའི་རྩལ་དབང་སྟེ། །
ཤེས་མེད་རང་སར་རྟོགས་པ་བུམ་པའི་དབང་། །མཚོན་བརྗོད་བསྟན་དུ་མེད་པ་
གསང་བའི་དབང་། ཀུན་འབྱུང་རང་སར་གྲོལ་བ་མིང་མེད་གཏིང་ཡངས་ཏེ། །རྒྱུད་
ལ་འདྲེས་པ་ཤེས་རབ་ཡེ་ཤེས་དབང་། །ཞེ་འདོད་བློས་བཏང་མེད་པ་བརྡ་ཡི་དབང་། །
དབང་བཞི་བསྐུར་བས་དྲི་མ་བཞི་རང་དག །ཤེས་པར་འདོད་དང་མཐོང་བར་འདོད་
པ་དང་། །བཟང་ངན་བླང་དོར་གཉིས་སུ་འདོད་པ་དང་། །ཞེ་འདོད་འབྲས་བུ་འདོད་
པའི་དྲི་བ་དང༌། །སྟོང་ལས་ཅིར་ཡང་གསལ་བ་བུམ་པའི་དབང་། །གསལ་ཡང་
མཐོང་ཡུལ་འདས་པ་གསང་བའི་དབང་། །གསལ་དག་ཉམས་སུ་མྱོང་བ་ཐབས་
ཤེས་དབང་། །ཉམས་ལ་ཞེན་མེད་མཐའ་སྟོང་བརྡ་ཡི་དབང་། །དབང་བཞི་བསྐུར་
བས་དྲི་མ་རྣམ་བཞི་དག །ལྷན་ཅིག་སྐྱེས་དང་ཀུན་ཏུ་བརྟགས་པ་དང་། །བསམ་
བརྗོད་རྟོག་ཚོགས་ཞེན་པའི་མཐའ་ལས་གྲོལ། །འབྲས་བུ་བློ་དངོས་མུ་མཐའ་རང་
གྲོལ་ནས། །གྲོལ་དང་མ་གྲོལ་ཉིད་ཀྱང་མཐའ་སྟོང་སྟེ། །བསྐུར་ཐོབ་རང་སར་
དག་པ་ངོ་མཚར་ཆེ། །ཞེས་གསུངས་སོ། །དེ་ལྟར་ཆོས་ཐམས་ཅད་སེམས་
ཉིད་རང་བྱུང་གི་ཡེ་ཤེས་གཞི་བཞག་བཅོས་བསླད་དང་བྲལ་བར་རྟོགས་པ་དེས་ན་
ཚོགས་དྲུག་གི་ཤེས་པ་ཀུན་ཀྱང་འགགས་མེད་རང་ཤར་རང་གྲོལ་གྱི་ངོ་བོར་གནས་
- 397 -



ལེའུ་དོན་ལྔ་པ།
པ་དེ་ཇི་ལྟ་བ་བཞིན་དུ་རང་སྣང་མ་འགག་པའི་ཡུལ་ལ་འཇུག་ཅིང་འཕྲོ་བར་གྱུར་པ་
ན་ཡུལ་ལ་གཡེངས་པའི་སྐྱོན་དུ་འགྱུར་བ་དང་། ནང་དུ་རྩེ་གཅིག་གནས་པས་ཡོན་
ཏན་དུ་གྱུར་པ་གཉིས་ཀ་མེད་པར་མཉམ་པ་ཉིད་དུ་ཤེས་ནུས། བྱུང་ཚོར་ཀྱི་རྟོག་
པོ་ཡུལ་ལ་འཇུག་པ་དང་མི་འཇུག་པའི་དོན་ལ་དགག་སྒྲུབ་བླང་དོར་ལས་ཤིན་ཏུ་
འདུས་པས་ཡོངས་སྒོམ་གཉིས་དང་བྲལ་བའི་རྣལ་འབྱོར་གྱི་སར་སླེབ་པ་ཡིན་པར་
གསུངས་སོ། །གཉིས་པ་ནི། ཀྱེ་གོང་དུ་བཤད་པ་དེ་ལྟ་བུའི་ཀུན་བྱེད་བྱང་ཆུབ་
ཀྱི་སེམས་རིག་པའི་ཡེ་ཤེས་ཆེན་པོ་ཀུན་ཁྱབ་འཕོ་འགྱུར་མེད་པས་འཁོར་འདས་ཀྱི་
ཆོས་ཀུན་ལ་ཡེ་ནས་མངའ་དབང་བསྒྱུར་བའི་དགོངས་པ་ལྷུན་གྲུབ་མཉམ་པ་ཆེན་
པོའི་དོན་འདི་ཉིད་ནི། ཡེ་ནས་སྨྲ་བརྗོད་ཀྱི་སྤྲོས་པའི་མཐའ་ཐམས་ཅད་དང་བྲལ་
བའི་རང་བཞིན་ཡིན་པའི་ཕྱིར་ན། ངག་གིས་འདིའོ་ཞེས་སྨྲར་མེད་ཅིང་བློས་དམིགས་
ཤིང་བསམ་པའི་ཡུལ་ལས་འདས་པ་དང་། རིག་པ་རང་གི་ངོ་བོ་དྲན་བསམ་གྱི་རྟོག་
པ་ཐམས་ཅད་ཉེ་བར་ཞི་ཞིང་སྤྲོས་པ་ཡི་སྤྱོད་ཡུལ་གང་ཡང་མེད་པ་སྟེ། དེ་ལྟ་བུའི་
སེམས་ཉིད་འདུས་མ་བྱས་པ་མཐའ་གྲོལ་ཕྱོགས་ཡན་ཆེན་པོ་དེ་ཉིད་ཀྱིས་ནམ་མཁའ་
ལྟར་ཆོས་ཐམས་ཅད་ལ་ཁྱབ་ཅིང་ཆ་མེད་ཀུན་འགྲོ་ཁྱབ་པའི་བདག་ཉིད་ཅན་ཡིན་
པར་གསུངས་པ་ལ་ཕྱོགས་ཆ་ཡི་དབྱེ་བའང་ཡོངས་ཀྱིས་མེད་པ་ཡིན་པས་འབད་རྩོལ་
དགག་སྒྲུབ་ཀྱི་མཐའ་ལ་རྟོག་པར་མི་བྱེད་པར་རང་བབས་རྣལ་བཞག་གཅིག་ཏུ་
གནས་པར་གྱིས་ཤིག་ཅེས་སོ། །གཉིས་པ་ནི། ཀྱེ་སེམས་དཔའ་རྡོ་རྗེ་
སེམས་ཉིད་རང་བྱུང་གི་ཡེ་ཤེས་ཉིད་ལ་སྙིང་པོ་རིག་པའི་རྩལ་དབང་བསྐུར་ཐོབ་མེད་
པར་ཡེ་ནས་གནས་པའི་དོན་དེ་བཞིན་ཉིད་དུ་བསྒོམས་པར་བྱོས་ཤིག དེ་ཡང་ཚུལ་
ཇི་ལྟར་ན་ཆོས་ཉིད་སྙིང་པོའི་ཡེ་ཤེས་བསམ་བརྗོད་ཀྱི་ཡུལ་ལས་འདས་པས་བསྒོམ་
པ་དང་མི་སྒོམ་པ་གཉིས་ཀའི་ཡུལ་ལས་འདས་པ་ཡིན་ལ། དེས་ན་བསྒོམ་མི་སྒོམ་
གཉིས་ཀ་ལ་རྟོག་པ་འབྱུང་འཇུག་གི་ཚུལ་ལ་རེ་དོགས་མེད་པ་ཡི་བློ་ཡིས། དེ་གཉིས་
- 398 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མཉམ་པར་ལྟ་བའི་ཚུལ་གྱིས་ཀྱང་མི་འཇུག་ཅིང་། བསྒོམ་དང་བསྒོམ་མེད་མཉམ་
པའི་དོན་ལ་བསྒོམ་པར་མི་བྱེད་པར་དབང་པོ་ཡུལ་ལ་ཞེན་པས་དབང་དང་དངོས་
གྲུབ་གཞན་ནས་མི་ལེན་པའམ་ཚོལ་དུ་མེད་པར་ཤེས་པས་ཡེ་ནས་བཅོས་སུ་མེད་
པ་ཀུན་བྱེད་རྒྱལ་པོ་བྱང་ཆུབ་ཀྱི་སེམས་ཉིད་ལ་ཐེ་ཚོམ་དང་རྟོག་དཔྱོད་ཀྱིས་ལོག་
པར་མི་བལྟ་བར་ཡིད་ཆེས་སོམ་ཉི་དང་བྲལ་བས་གུས་པར་གནས་པར་བྱའོ། །ཞེས་
སོ༑ ༑གསུམ་པ་ནི། ཀྱེ་སེམས་དཔའ་རྡོ་རྗེ་སྟོན་པ་ཀུན་བྱེད་རྒྱལ་པོ་ང་ཉིད་
ནི་སེམས་ཉིད་རང་བྱུང་གི་ཡེ་ཤེས་རྩོལ་སྒྲུབ་ལས་འདས་པས་བསྒོམ་དུ་མེད་པའི་
སྙིང་པོ་སྟེ། རང་ཤར་ལས། རྫོགས་ཆེན་ཨ་ཏི་ཡོ་ག་ལ། །བསྒོམ་པའི་ཆོས་ཉིད་
ག་ལ་ཡོདཾ། །བཏང་དང་བཞག་པ་མེད་པའི་ཆོས། །བསྒོམ་དང་མི་བསྒོམ་མཐའ་
ལས་གྲོལ། །ཞེས་གསུངས་པ་ལྟར་ལ། དེ་ལྟ་བུའི་སྒོམ་སྒྲུབ་རྩོལ་བ་ལ་ལྟོས་པ་
མེད་པའི་རིག་པ་རང་བྱུང་གི་ཡེ་ཤེས་མ་བསྒྲིབ་ཡེ་ནས་གསལ་བའི་རང་བཞིན་ལ་
རྩོལ་ཞིང་བསྒྲུབ་པ་མེད་པར་རང་དབང་ཡེ་ནས་ཐོབ་ཟིན་པ་ནི་རྒྱལ་ཐབས་སྤྱི་བླུགས་
རྫོགས་པའི་དབང་ཡིན་ལ། དེ་ལྟར་རིག་པ་སྤྱི་བླུགས་ཀྱི་དབང་ནི་མ་བསྐུར་ཡེ་ནས་
ཐོབ་པའི་དོན་འདི་རྟོགས་པས་རེ་དོགས་ཐམས་ཅད་དེ་ཉིད་དུ་ངང་གིས་བཅད་པ་
ཡིན་པས་གོང་དུ་ཇི་སྐད་བསྟན་པ་ལྟར་རྣམ་རྟོག་མཚན་མའི་དབང་ལ་རེ་མི་འཆའ་སྟེ།
སྙིང་པོ་དོན་གྱི་རྒྱུད་ལས། བསྐུར་ཐོབ་རག་མ་ལུས་པ་དབང་གི་ཀློང་། །རང་སེམས་
རྫོགས་པ་ཡོངས་རྫོགས་གསལ་འགྱུར་བས། །ཕྱག་རྒྱའི་དཀྱིལ་འཁོར་དབང་ལ་
རག་མ་ལུས། །མ་བརྗོད་སྙིང་པོའི་ངང་ལ་ཀུན་རྫོགས་པས། །སྔགས་ཚིག་བདེ་བའི་
དབང་ལ་ལྟོས་པ་མེད། །མཚན་མ་ཀུན་བྲལ་རང་སེམས་རྫོགས་པ་ལ། །རྫས་
དང་ཏིང་འཛིན་དོན་ལ་རྩོལ་བ་མེད། །རྒྱལ་ཐབས་སྤྱི་བླུགས་ཚངས་པའི་དབང་ཆེན་
གྱིས། །མ་བསྐུར་རང་བཞིན་རྫོགས་པ་འདི་རྟོགས་པས། །དབང་མཆོག་ལྷུན་གྲུབ་
བདེ་ལ་གནས་པར་འགྱུར། །རིག་པའི་རྒྱལ་པོ་ཀུན་ལ་དབང་བསྒྱུར་བས། །རྣམ་
- 399-



ལེའུ་དོན་ལྔ་པ།
རྟོག་མཚན་མའི་དབང་ལ་རྟེན་མི་འཆའ། །དབང་གི་དབང་མཆོག་ཟབ་མོ་རྫོགས་
པའི་དབང་། །རྟོག་པས་མ་བསྐུར་ལྷུན་རྫོགས་ཡེ་སངས་རྒྱས། །འདུས་བྱས་མ་
ཡིན་སྐྱེ་འཇིག་མེད་པའི་དབང་། །རིམ་བགྲོད་མ་ཡིན་དུས་གཅིག་རྫོགས་པའི་
དབང་། །རྟོགས་པས་བསྒྲུབ་མི་དགོས་ཏེ་རང་བཞིན་རྫོགས། །ཞེས་གསུངས་
སོ། །དེས་ན་དེ་འདྲའི་སེམས་ཉིད་སྙིང་པོའི་དོན་འདི་ལ་ངེས་པར་འཇུག་པའི་གང་
ཟག་རྣལ་འབྱོར་གྱི་དབང་པོ་དམ་པར་གྱུར་པས་ཤིན་ཏུ་རྣལ་འབྱོར་ཨ་ཏི་རྫོགས་པ་
ཆེན་པོ་རྒྱུ་འབྲས་རྩོལ་སྒྲུབ་ལས་འདས་པའི་ངེས་དོན་ཟབ་མོའི་ལུང་གི་བསྟན་དོན་
མ་བཅོས་ལྷུན་གྲུབ་ཆེན་པོ་རིག་པ་རང་བྱུང་གི་ཡེ་ཤེས་སེམས་ཉིད་ཀུན་བྱེད་རྒྱལ་
པོ་ལ་གང་ཞིག་རྩོལ་བཅས་ཀྱི་ཐེག་པ་བ་ལྟར་དུ་སྒོམ་སྒྲུབ་རྩོལ་བའི་སྒོ་ནས་འདི་ལྟར་
དུ་འཇོག་པར་གྱིས་ཤིག་ཅེས་རྣམ་རྟོག་མཚན་མའི་ལམ་གང་ཡང་ལུང་མི་སྟོན་པས་
ན༑ དེ་ལྟར་སྒོམ་སྒྲུབ་འབད་རྩོལ་གྱིས་འཇོག་པར་སྔ་བར་འདས་པའི་སངས་རྒྱས་
རྣམས་ཀྱི་ངེས་པའི་དོན་དུ་མ་གསུངས་ལ་ཕྱིས་ཀྱང་སྟེ་མ་འོངས་པའི་དུས་སུ་མི་གསུང་
ཞིང་། ད་ལྟར་བྱུང་ཞིང་མངོན་སུམ་དུ་བཞུགས་ནས་ཆོས་གསུང་བར་མཛད་པའི་
སངས་རྒྱས་རྣམས་ཀྱིས་ཀྱང་གསུང་བར་མི་མཛད་དོ་ཞེས་བྱ་རྩོལ་ཐམས་ཅད་བྱར་
མེད་ཡེ་གྲོལ་གྱི་རང་བཞིན་དུ་བསྟན་པའོ། །གསུམ་པ་དོན་བསྡུ་བ་ལ་ལྔ་
སྟེ༑ ཐ་མལ་རང་གའི་ཤེས་པ་བ་དང་། རྩོལ་སྒྲུབ་རེ་དོགས་ཀྱི་རིག་པས་ཀུན་
བྱེད་ཀྱི་དོན་ལ་གོལ་བར་བསྟན། རྣལ་བཞག་རང་བབས་ཀྱི་སེམས་ཉིད་གོལ་ས་
བཅད་ནས་ཀུན་བྱེད་ཀྱི་དགོངས་པར་གྲུབ་ཚུལ། དགོངས་པ་དེ་ལ་གནས་པས་
འཁོར་འདས་ཀྱི་མཐའ་ལས་འདས་ཚུལ། འཕྲོ་གནས་རང་གྲོལ་ཅོག་བཞག་ཀུན་
བྱེད་རྒྱལ་པོའི་དགོངས་པར་བསྟན་པའོ། །དང་པོ་ནི། ཀྱེ་སྟོན་པའི་ངོ་བོ་ཀུན་བྱེད་
རྒྱལ་པོ་ཡིས་བསྒོམ་ཞིང་བསམ་དུ་མེད་པའི་ཆོས་ཉིད་བྱ་རྩོལ་བྲལ་བའི་དོན་བསྟན་་
པ་ཇི་བཞིན་དུ་མ་རྟོགས་བཞིན་དུ་རྫོགས་པ་ཆེན་པོ་བྱ་རྩོལ་བྲལ་བའི་དོན་ལ་ཁུངས་
•400 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཕྱུང་ནས་བསྒོམ་མེད་དང་བྱར་མེད་ཡིན་ནོ་ཞེས་གནས་ལུགས་རང་བྱུང་གི་ཡེ་ཤེས་མ་
བཅོས་པའི་དོན་ལ་ཅི་ཡང་མ་བསམ་པར་ཡལ་བར་བོར་ཏེ་ཐལ་མལ་རང་གར་གནས་
པས་འཁོར་བ་རང་མཚན་པ་ཉིད་དུ་གོལ་བ་ཡིན་པར་གསུངས་ཏེ། གཏིང་རྫོགས་
ལས། ཡང་དག་དོན་གྱི་ལྟ་བའི་གདེང་མེད་པར། །ཚིག་ཙམ་ལུང་ནས་ཆོས་ཀྱི་
ཁུངས་ཕྱུང་ནས། །བྱར་མེད་ཆོས་ལ་ང་རྒྱལ་བློ་བརྟན་ནས། །ལུས་ངག་རྩིང་ཆོས་
ཕད་ཧྲལ་སྤྱོད་བྱེད་པ། །རང་སེམས་བཀག་ཀྱང་འཁོར་བར་མི་སྐྱོབས་ཏེ། །སྡུག་
བསྔལ་ཡ་ངའི་འབྲས་བུ་ཐེ་ཚོམ་མེད། །བལྟ་བ་ཉམས་པའི་སྐྱོན་དུ་བཤད་པའི་
ཕྱིར། །ཤིན་ཏུ་རྣལ་འབྱོར་དོན་ཉིད་རྟོགས་པ་ཅེས། །ཞེས་གསུངས་པ་ལྟར་སོ་
སྐྱེས་ཐ་མལ་དུ་གོལ་བའི་འཕྲང་བསལ་བའི་ཕྱིར་དུ་སེམས་ཉིད་རང་བྱུང་གི་ཡེ་ཤེས་
ཇི་བཞིན་དུ་རྟོགས་པར་གདམས་པའོ། །གཉིས་པ་ནི། འོན་ཀྱང་སྙིང་པོ་བྱང་
ཆུབ་སེམས་ཀྱི་རང་བཞིན་འགྲོ་བ་ཀུན་ལ་རང་ཆས་ལྷུན་གྲུབ་ཉིད་དུ་ཡོད་པ་དང་ཕྱི་
ནང་སྣོད་བཅུད་ཀྱི་ཆོས་ཐམས་ཅད་དེའི་རང་བཞིན་དུ་ཡེ་ནས་སངས་རྒྱས་པ་ཡིན་པས་
དེ་ལས་གཞན་དུ་འབྲས་བུ་ཞིག་བཙལ་དུ་མེད་པ་ཡིན་པར། རྫོགས་པ་རང་བྱུང་
ལས། ཇི་ལྟར་སྣང་བ་ཀུན་ཏུ་བཟང་། །ཀུན་གཞི་ཡེ་ནས་རྟོག་མེད་མཉམ། །
ཕྱི་ནང་སྣོད་བཅུད་ཆོས་ཀྱི་སྐུ། །འདི་ལས་གཞན་པའི་སངས་རྒྱས་ནི། །བུ་གཅིག་
གཞན་དུ་མ་ཚོལ་ཅིག །ཅེས་གསུངས་པ་ལྟ་བུ་ཡིན་པ་ལ་དེ་ལྟར་མ་རྟོགས་པར་
བཙལ་ཞིང་བསྒོམས་པས་ཀུན་བྱེད་རང་བྱུང་གི་ཡེ་ཤེས་དེ་གཞན་དུ་བཙལ་བར་བྱས་
པ་ནི་རྣམ་པར་རྟོག་པའི་རང་བཞིན་མཚན་མའི་ལམ་དུ་གོལ་བ་ཡིན་པ་དེ་བས་ན།
རེ་དོགས་རྩོལ་སྒྲུབ་དང་བཅས་པའི་སེམས་འཛིན་རྩེ་གཅིག་པའི་ཏིང་ངེ་འཛིན་ལ་
ནི་ཙི་ཙམ་གནས་པས་ཀྱང་གྲོལ་བར་འགྱུར་བ་ཀུན་བྱེད་ཉིད་ཀྱི་ལུང་མི་སྟོན་པར་
མ་ཟད་རྫོགས་པ་ཆེན་པོའི་གོལ་ས་ཁམས་གོང་མའི་རྒྱུ་ཙམ་ལས་མེད་པར་གསུངས་
སོ༑ ༑གསུམ་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཡིས་ཉིད་ཀྱི་རང་
-401 -



ལེའུ་དོན་ལྔ་པ།
བཞིན་མ་བཅོས་རྣལ་བཞག་ཆེན་པོའི་དོན་ཇི་ལྟ་བར་རྟོགས་པས་བཤད་མ་ཐག་པའི་
གོལ་ས་གཉིས་ཀའི་འཆིང་བ་དེ་ཉིད་རབ་ཏུ་བཅད་ནས་བསྒོམ་དང་མི་བསྒོམ་ལ་སོགས་
པ་གང་ལྟར་བཞག་ཀྱང་མི་འགལ་བར། ཆོས་ཉིད་མཉམ་པའི་དོན་ལ་གནས་པར་
བྱས་པས་ཀུན་བྱེད་ང་ཡི་དགོངས་པ་མ་བཅོས་ཡེ་སངས་རྒྱས་པས་སྤང་བླང་རྩོལ་སྒྲུབ་
ལཾས་འདས་པའི་དོན་ལྷུན་གྱིས་གྲུབ་པ་ཡིན་པས་ན་དེ་ལྟ་བུའི་ཀུན་བྱེད་རྒྱལ་པོའི་རང་
བཞིན་རིག་པ་བྱང་ཆུབ་སེམས་ཀྱི་གཤིས་ལུགས་མ་ནོར་བ་དེ་རྟོགས་པར་གྱིས་ཤིག་
ཅེས་གདམས་སོ། །བཞི་པ་ནི། ཀྱེ་ཨ་ཏི་ཡེ་གྲོལ་ཆེན་པོའི་དགོངས་པ་ཇི་བཞིན་
དུ་རྟོགས་པའི་རྣལ་འབྱོར་བ་གང་གིས་གོང་དུ་བསྟན་པ་དེ་ལྟ་བུའི་ཐ་མལ་རང་གར་
གོལ་བའི་འཆིང་བ་དང་། རེ་དོགས་རྩོལ་སྒྲུབ་ཀྱི་འཆིང་བ་གཉིས་པོ་དེ་ཀུན་བྱེད་
བྱང་ཆུབ་སེམས་ཀྱི་ཆོས་ཉིད་ཇི་བཞིན་དུ་རྟོགས་པའི་རིག་པའི་རྩལ་གྱིས་བཅད་པར་
བྱས་ཤིང་། ཡེ་གྲོལ་བསྒོམ་དུ་མེད་པའི་དགོངས་པ་ལ་གནས་པ་དེ་ནི། རེ་དོགས་
རྩོལ་སྒྲུབ་ཀྱི་བློ་ཐམས་ཅད་དང་བྲལ་བ་ཡིན་པས་འཁོར་བ་ལས་གྲོལ་བར་བྱེད་པའི་
ལམ་ལ་མི་འཇུག་ཅིང་། མྱ་ངན་ལས་འདས་པ་དང་དུ་མི་ལེན་ལ། སེམས་ཉིད་
སྙིང་པོའི་དོན་ལ་འཁོར་འདས་བླང་དོར་ལ་སོགས་པའི་ཕྱོགས་རིས་སུ་དམིགས་ནས་
མི་འཛིན་ཞིང་། བློ་འདས་རང་བྱུང་གི་ཡེ་ཤེས་མ་བཅོས་རྣལ་མའི་དོན་ལ་མཚན་
འཛིན་རྟོག་པའི་བློ་ཡིས་མི་སྒོམ་ལ། དཔང་ཀློང་ལས། སྒྲ་སྐད་མ་ལུས་རྣམ་པ་
ཡང་། །མི་ཟད་རྒྱན་གྱི་འཁོར་ལོའི་གསུང་། །གཟུགས་མཆོག་སྐུ་ཡི་དཀྱིལ་འཁོར་
རྫོགས། །དྲན་རྟོགས་སེམས་ཀྱི་རྒྱུ་བ་ཀུན། །མི་ཟད་རྒྱན་གྱི་འཁོར་ལོའི་ཐུགས། །
སྣོད་བཅུད་ཡེ་ཤེས་དཀྱིལ་འཁོར་ཡིན། །རབ་འབྱམས་རྨད་བྱུང་དཀྱིལ་འཁོར་
མཆོག །ཅེས་གསུངས་པ་ལྟར་སྣང་གྲགས་དྲན་རྟོག་གིས་བསྡུས་པའི་སྣོད་བཅུད་
ཀྱི་སྣང་བ་འདི་ཐམས་ཅད་རང་བྱུང་ཀུན་ཏུ་བཟང་པོའི་སྐུ་གསུང་ཐུགས་མི་ཟད་པ་
རྒྱན་གྱི་འཁོར་ལོའི་རང་བཞིན་དུ་རྟོགས་པ་དེ་ལས་གཞན་དུ། སྙིང་རྗེ་བསྐྱེད་པའི་
-402 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཡུལ་སེམས་ཅན་རང་རྒྱུད་པ་ཞིག་དམིགས་སུ་མེད་པས་དེའི་དོན་ལ་མི་འཇུག་པར་
དམིགས་གཏད་རེ་དོགས་ཀྱི་རྩོལ་སྒྲུབ་ཀུན་དང་བྲལ་བ་ཡིན་པར་གསུངས་སོ། །ལྔ་
པ་ནི། ཀྱེ་སྟོན་པ་ཀུན་བྱེད་རྒྱལ་པོ་ང་ཡིས་མ་བཅོས་རིག་པ་རྩལ་གྱི་དབང་མ་བསྐུར་
ཡེ་ནས་ཐོབ་པའི་སེམས་ཉིད་སྙིང་པོའི་དོན་ལ་གོམས་པར་བྱེད་པའི་ཐབས་གང་བསྟན་
པ་བཞིན་དུ། སེམས་དཔའ་རྡོ་རྗེས་དོན་དེ་ལ་གོམས་པར་གྱིས་དང་དེ་ལྟ་བུའི་མ་
བཅོས་རྣལ་དུ་བཞག་པའི་ཡེ་ཤེས་ཀྱི་དྲན་པའམ་གཉུག་མའི་དྲིན་པས་ལྷུན་རྫོགས་
བདེ་བ་ཆེན་པོའི་དོན་ལ་དབང་བསྒྱུར་བར་བྱས་པས་ཆོས་རྣམས་ཐམས་ཅད་རིག་
པའི་དྲུང་དུ་འུབ་ཆུབ་ཅིང་ཕྱི་ནང་གསང་བའི་དབང་རྣམས་ཐམས་ཅད་མ་བསྐུར་དུས་
གཅིག་རྫོགས་པ་འདི་ནི། སྟོན་པ་ཀུན་བྱེད་རྒྱལ་པོ་ཉིད་ཀྱི་དགོངས་པ་མ་ནོར་བ་
ཡིན་པར་ཀུན་བྱེད་ངས་ལུང་བསྟན་པ་ཡིན་ནོ་ཞེས་གསུངས་སོ། །ནམ་མཁའ་
ཀློང་ཡངས་ཀྱི་རྒྱུད་ལས། ལས་ཅན་རྣལ་འབྱོར་དོན་ལྡན་གྱིས། །ཡེ་དབང་སྙིང་
བོ་སེམས་ཉིད་དོན། །ཆོས་ཉིད་རིག་པའི་དབང་ཐོབ་པས། །ཕྱི་ནང་དབང་རྣམས་
དེ་ལ་རྫོགས། །ཞེས་གསུངས་པ་ལྟར་རོ། །ལེའུའི་མཚན་ནི། བྱང་ཆུབ་ཀྱི་སེམས་
ཀུན་བྱེད་རྒྱལ་པོ་ལས་རིག་པ་དབང་བསྒྱུར་ལ་གནས་པའི་ལེའུ་སྟེ་བདུན་ཅུ་རྩ་ལྔ་
བའི་འགྲེལ་བའོ།། །།
དོན་གཉིས་པ་བསྒོམ་མེད་རྣལ་བཞག་ཆེན་པོའི་ལམ་ཇི་ལྟར་བསྒོམ་ཚུལ་ལ་གསུམ་
སྟེ༑ ལམ་ལ་བགྲོད་དུ་མེད་པ། ས་ལ་སྦྱང་དུ་མེད་པ། སྤྱོད་པ་བླང་དོར་མེད་
པའི་དགོངས་པ་ལ་ཇི་ལྟར་གནས་པའོ། །དང་པོ་ལམ་ལ་བགྲོད་དུ་མེད་པའི་དགོངས་
བ་ལ་གནས་པའི་ལེའུ་དོན་དྲུག་པ་ལ་གཉིས་ཏེ། བསྟན་པ་དང་། བཤད་པའོ། །
དང་པོ་ནི། དེ་ལྟར་ཀུན་བྱེད་བྱང་ཆུབ་སེམས་ཀྱི་དབང་ལ་བསྐུར་ཐོབ་མེད་པའི་དོན་
ཚཇི་ལྟར་བསྒོམ་ཚུལ་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས།
ཆོས་ཐམས་ཅད་ཀྱི་འབྱུང་གནས་སྙིང་པོ་བྱང་ཆུབ་སེམས་ཀྱི་དོན་ལ་གོང་འོག་རིམ་
-403-



ལེའུ་དོན་དྲུག་པ།
ཅན་གྱི་ཚུལ་དུ་བགྲོད་དུ་མེད་པར་མ་བགྲོད་ཡེ་ནས་ཕྱིན་པའི་ལམ་ལ་ཇི་ལྟར་གནས་
པའི་ཚུལ་འདི་གསུངས་སོ། །གཉིས་པ་རྒྱས་པར་བཤད་པ་ལ་གསུམ་སྟེ། བགྲོད་
མེད་དོན་གྱི་ངོ་བོ་སྤྱིར་བསྟན། དེའི་རང་བཞིན་བྱེ་བྲག་ཏུ་བཤད། གདམས་ཚུལ་
ཡོན་ཏན་གྱི་རིམ་པས་དོན་བསྡུ་བའོ། །དང་པོ་ནི། ཀྱེ་སེམས་དཔའ་རྡོ་རྗེ་
གནས་ལུགས་ཡེ་ནས་བགྲོད་དུ་མེད་པའི་དོན་རྣལ་མ་ལ་ད་སྒོམས་ཤིང་གནས་པར་
གྱིས་ཤིག དེ་ཡང་ཆོས་ཉིད་སྙིང་པོ་རང་བྱུང་གི་ཡེ་ཤེས་མི་རྟོག་མཉམ་པའི་དོན་
ལ་བླང་དོར་གྱི་བྱ་བྱེད་གང་ཡང་མེད་པའི་ལམ་འདི་ནི་འཁོར་འདས་ཀྱི་ཆོས་རྣམས་
ཐམས་ཅད་ལ་ནམ་མཁའི་མཐའ་ལྟར་ཁྱབ་ཅིང་འདུ་འབྲལ་མེད་པར་གནས་པས་
མ་ཁྱབ་པའི་ཕྱོགས་མེད་དེ། རྫོགས་པ་ཆེན་པོའི་མཉམ་ཉིད་རང་གྲོལ་ལས། རང་
སེམས་སྙིང་པོ་འགྱུར་མེད་སངས་རྒྱས་ཏེ། །ཡོད་ནི་འཁོར་འདས་ཀུན་ལ་ཡེ་ནས་
ཡོད༑ ༑ཁྱབ་ནི་དུས་གསུམ་སྔ་ཕྱི་མེད་པར་ཁྱབ། །ཡིན་ནི་ཆོས་དབྱིངས་རྒྱུ་འབྲས་
འདས་པ་ཡིན། །ཞེས་གསུངས་པ་ལྟ་བུ་ཡིན་པའི་རྒྱུ་མཚན་དེས་ན་མ་བཅོས་གཉུག་
མའི་ངང་དུ་རང་བབས་ལ་འཇོག་པ་ལས་ཀུན་ཁྱབ་འཕོ་འགྱུར་མེད་པ་རྒྱུ་འབྲས་རྩོལ་
སྒྲུབ་ལས་འདས་པ་དེ་ལ་རྣམ་རྟོག་མཚན་མའི་ཡུལ་དུ་གྲུབ་པའི་བསྒོམ་བྱ་ཅི་ཡང་མེད་
ཀྱང་། ཆོས་ཐམས་ཅད་སྐྱེ་མེད་བྱང་ཆུབ་སེམས་ཀྱི་རང་བཞིན་མིན་པ་གཅིག་ཀྱང་
མེད་པས་མི་བསྒོམ་པར་དོར་བར་བྱ་བའང་གང་ཡང་མེད་དེ། དེས་ན་ཅིར་སྣང་ཇི་
ཤར་ཐམས་ཅད་ངང་བཞག་ཆུ་བོ་རྒྱུན་གྱི་སྒོམ་པ་ལས་མ་འདས་ལ། དེ་བཞིན་དུ་
སྙིང་པོ་བྱང་ཆུབ་ཀྱི་སེམས་དེ་ཉིད་རྟོག་དཔྱོད་ཀྱི་ཡུལ་ལས་འདས་པས་གཟུང་འཛིན་
རྣམ་རྟོག་གི་བློ་གང་གིས་དམིགས་སུ་མེད་ལ། སྙིང་པོ་རང་བྱུང་གི་ཡེ་ཤེས་སྤྲོས་
པའི་མཚན་མ་ཀུན་ལས་འདས་པའི་ཡུལ་འདི་ལས་སངས་རྒྱས་དང་སེམས་ཅན་ཐམས་
ཅད་ཡེ་ནས་གནས་པ་ཡིན་པས་དེ་ལས་གཞན་དུ་བགྲོད་ཅིང་ཕྱིན་པའི་ཡུལ་ལས་
འདས་པ་ཡིན་པས་ལམ་རིམ་ཅན་གྱི་ཚུལ་དུ་བགྲོད་པ་མེད་དེ། དོན་གསལ་ལས།
- 404 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལམ་གྱི་ངེས་ཚིག་བསྟན་པ་ནི། །གཞན་དུ་བགྲོད་ཅིང་འཇུག་ཏུ་མེད། །མི་འབྲལ་
གནས་པས་ལམ་ཞེས་བྱ། །ཞེས་གསུངས་པ་ལྟར་ལ། དེས་ན་རིག་པ་བྱང་ཆུབ་
སེམས་ཀྱི་ངང་ན་གནས་པ་དེ་ལས་གཞན་དུ་ལམ་ལ་མི་བགྲོད་ཅིང་ས་ལ་མི་སྦྱོང་ཞིང་
གང་དུའང་རྣམ་པར་མི་རྟོག་པར་རྩོལ་བྲལ་བདེ་བ་ཆེན་པོའི་ངང་ལ་རང་བབས་སུ་
གནས་པས་ས་ལམ་ཐམས་ཅད་རིག་པའི་ངང་དུ་ལྷུན་གྱིས་གྲུབ་པ་ཡིན་གྱིས་གལ་ཏེ་
བགྲོད་པས་ཕྱིན་པར་འདོད་ན་སྡུག་བསྔལ་གྱི་མཐའི་རུ་གོལ་བོར་གསུངས་ཏེ། ནམ་
མཁའི་མཐའ་དང་མཉམ་པ་ལས། བགྲོད་བྲལ་ལམ་གྱི་རང་བཞིན་ལ། །བགྲོད་
པས་ཕྱིན་པར་མི་འགྱུར་ཏེ། །རང་གསལ་རིག་པ་མངོན་གསལ་བས། །ཕྱིན་པ་
མེད་པར་དུས་གཅིག་མནན། །ཕྱིན་པ་ལམ་གྱི་ཡུལ་བྲལ་ལ། །བགྲོད་པས་ཕྱིན་
མེད་ལམ་མཐའ་རིང་། །ཞེས་གསུངས་སོ། །གཉིས་པ་བྱེ་བྲག་ཏུ་བཤད་
པ་ལ་བཞི་སྟེ། སྙིང་པོ་དོན་གྱི་སེམས་ཡེངས་པ་མེད་པའི་ངོ་བོར་བསྟན་པ་དང་།
ཡེངས་མེད་སྤྲོས་པ་དང་བྲལ་བའི་དོན་ལ་མ་སྦྱངས་ན་མཚན་མའི་ལམ་གྱིས་བསླུ་བར་
བཤད་པ། མ་ཡེངས་རྣལ་དུ་བཞག་པ་དུས་གསུམ་རྒྱལ་བའི་དགོངས་པར་བརྗོད་པ་
དགོངས་པ་དེ་ཉིད་སྤྱོད་པ་དོན་གྱི་ས་ལ་གནས་པའོ། །དང་པོ་ནི། ཀྱེ་ཀུན་
བྱེད་རྒྱལ་པོ་ང་ཡི་མ་བགྲོད་ཡེ་ནས་ཕྱིན་པའི་ལམ་གྱི་རང་བཞིན་ཉིད་ནི་འཁོར་འདས་
ཐམས་ཅད་སྤྲོས་བྲལ་ཆོས་ཀྱི་དབྱིངས་སུ་དབྱེ་བསལ་མེད་པར་ཡི་ནས་ཆོས་སྐུ་ཐིག་
ལེ་ཉག་གཅིག་ཏུ་གནས་པ་ཡིན་པས་དེ་ལས་གཞན་དུ་བགྲོད་དུ་མེད་པའི་ལམ་ཡིན་
ལོ༑ སེམས་ཉིད་སྙིང་པོ་དོན་གྱི་ཡེ་ཤེས་དང་མེ་དང་ཚ་བའམཾ་ཆུ་དང་རླན་ལྟར་ཡེ་
ནས་འབྲལ་མེད་དུ་འགྲོགས་པས་དེ་ལས་ཡེངས་བ་མེད་པ་དང་། ཆོས་ཐམས་ཅད་
ཚོས་སྐུ་ཐིག་ལེ་ཉག་གཅིག་ཏུ་འདུས་པས་དེ་ལས་བགྲོད་དེ་གར་ཡང་མི་འགྲོ་བ་
ཡིན་ཏེ། སྙིང་པོ་དོན་གྱི་རྒྱུད་ལས། ཀུན་ཀྱང་རང་བྱུང་སྙིང་པོའི་ལམ། །མ་
བགྲོད་དུས་གཅིག་རྫོགས་པའི་གནས། །མཁའ་ལ་བགྲོད་མེད་ཀུན་ཁྱབ་ལྟར། །
-405 -



ལེའུ་དོན་དྲུག་པ།
ཐེག་ཆེན་སེམས་ཉིད་རྫོགས་པའི་ལམ། །མ་ཁྱབ་མ་ལུས་ཆོས་མེད་པས། །མ་
བགྲོད་འབྲས་བུ་རང་བཞིན་རྫོགས། །ཞེས་པ་ལྟར་རོ། །གཉིས་པ་ནི། ཀྱེ་
དེ་ལྟར་བགྲོད་མེད་བགྲོད་པ་ཀུན་གྱི་མཆོག་ཏུ་བསྟན་པ་སེམས་ཉིད་རང་བྱུང་གི་ཡེ་
ཤེས་དེ་ཡི་དོན་ལ་སེམས་དཔའ་རྡོ་རྗེ་ཁྱོད་ཀྱིས་བསྒོམས་པར་བྱ་དགོས་ཀྱི། གལ་
ཏེ་བསྒོམ་དུ་མེད་པའི་དོན་དེ་ལྟ་བུ་ལ་མ་བསྒོམས་ན་དེ་ལས་གཞན་དུ་རྣམ་རྟོག་མཚན་
མའི་བློ་གྲངས་སུ་འདེབས་པའི་ལམ་ལ་བསྐལ་བ་བརྒྱར་བསྒོམས་པར་བྱས་ཀྱང་
ཀུན་བྱེད་ང་ཡི་དགོངས་པ་ཡེ་གྲོལ་བསལ་བཞག་བྲལ་བའི་དོན་ཉིད་རྟོགས་པར་མི་
འགྱུར་ཞིང་། དེ་ལྟ་བུའི་རྣམ་རྟོག་གི་ཡུལ་ལ་ཞེན་ནས་ཇི་ལྟར་བསྒོམས་ཀྱང་མཚན་
མའི་རྣམ་པ་གྲངས་ལས་འདས་པས་ཟད་དུ་མེད་ཅིང་། ཀུན་བྱེད་བྱང་ཆུབ་ཀྱི་སེམས་
ལྷུན་གྲུབ་མཉམ་པ་ཆེན་པོའི་དོན་ལ་རྣམ་རྟོག་མཚན་མའི་བློ་ཡིས་བསྒོམ་པར་བྱ་མི་
དགོས་ལ། གལ་ཏེ་རེ་དོགས་འབད་རྩོལ་གྱིས་བསྒོམས་པར་བྱས་ཀྱང་སྔར་བས་
ལྷག་པར་བྱར་ཡང་མེད་དེ་དམིགས་བསམ་སྤྲོས་པ་ཀུན་ལས་འདས་པའི་ཕྱིར་རོ། །
དེས་ན་བྱ་བྱེད་རྩོལ་བ་ལ་སོགས་པ་མཚན་མའི་ལམ་ལ་ཞེན་པའི་རྣལ་འབྱོར་གྱི་རྗེས་
སུ་ཞུགས་ཤིང་མཚན་མའི་ལམ་ལ་བསྒོམས་པར་བྱས་ན་ཡང་། དེ་འདྲའི་བྱ་བྱེད་ཀྱི་
རྩོལ་བས་བྱོར་མེད་ཀྱི་དོན་མི་ཟིན་པར་རྟོགས་པ་འཇིལ་བར་བྱེད་པ་ཙམ་ཡིན་པས།
དེ་ལྟར་རྟོག་པ་འཇིལ་བར་བྱེད་ཀྱང་དོན་ལ་རྣམ་རྟོག་ཟད་དུ་མེད་པ་དཔེར་ན་ཆུ་མ་
བསྒུལ་བར་བཞག་ན་རྙོག་མ་རང་དངས་སུ་འགྲོ་བ་ལས། གལ་ཏེ་རྙོག་མ་དངོས་
བར་འདོད་ནས་བསྒུལ་བར་བྱས་ན་སླར་ཡང་རྙོག་པར་འགྱུར་བ་ལས་དོངས་སུ་མེད་
པ་བཞིན་ཏེ་སེམས་གནས་རྩེ་གཅིག་ཏུ་བསྒོམ་པ་དང་རྣམ་རྟོག་གི་མཚན་མ་གྲངས་
སུ་འདྲེན་པ་སོགས་གང་ལྟར་བསྒོམས་ཀྱང་བྱིས་པས་བསླུས་པར་འགྱུར་བ་ལས་མེད་
པ་ཡིན་ཏེ། མཉམ་ཉིད་རང་གྲོལ་ལས། དོན་འདི་མི་ཤེས་རྨོངས་པའི་བསམ་
གཏན་པ། །ཁ་ཅིག་དབྱིངས་ཉིད་ངང་བཞག་འབའ་ཞིག་བཙལ། །འདུ་ཤེས་ཚོར་
-406 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་འགོག་པའི་སེམས་འཛིན་གྱིས། །གཟུགས་དང་གཟུགས་མེད་བག་ཆགས་འཁོར་
བ་བསྒྲུབ། །ཁ་ཅིག་ཡུལ་གྱི་ཡེ་ཤེས་ཕྱིར་བལྟས་ལ། །རང་གྲོལ་ཟེར་ནས་འཕྲོ་
འདུའི་རྟོག་པ་འདྲེན། །ཀུན་རྟོག་སྤྲོས་པས་འདོད་པའི་སྲིད་པར་འཆིང་། །དབྱིངས་
དང་ཡེ་ཤེས་གཉིས་མེད་རྟོགས་པ་མེད། །ལ་ལ་བསྐྱེད་རྫོགས་རྒྱུ་འབྲས་སྣ་ཚོགས་
ཀྱིས། །སྙིང་པོའི་སེམས་ཉིད་རྣལ་མའི་དོན་ལ་སྒྲིབ། །འཁོར་བའི་གྲོང་ལས་ཐར་
བའི་སྐབས་མེད་དོ། །ཞེས་གསུངས་པ་བཞིན་ནོ། །གསུམ་པ་ནི། ཀྱེ་
སེམས་དཔའ་རྡོ་རྗེ་སེམས་ཉིད་མ་བཅོས་རྣལ་དུ་བཞག་པའི་དོན་ལ་ལེགས་པར་
རམ་མ་ནོར་བར་བསྒོམས་ཤིག །དེ་ཡང་ཇི་ལྟར་ན་བསྒོམ་བྱའི་ཆོས་ཉིད་རང་བྱུང་
གི་ཡེ་ཤེས་ང་ནི་སྟོན་པ་ཀུན་བྱེད་རྒྱལ་པོ་གདོད་ནས་སྐྱེ་བ་མེད་པ་རིག་པ་བྱང་ཆུབ་
ཀྱི་སེམས་ཀྱི་རང་བཞིན་སྟེ། དེ་ལྟ་བུའི་གནས་ལུགས་རང་བྱུང་གི་ཡེ་ཤེས་འདི་ནི་
དུས་གསུམ་གྱི་རྒྱལ་བ་ཀུན་གྱིས་ལམ་གྱི་འདྲེན་པ་རྣམ་པར་དག་པ་ཡིན་པས། སེམས་
དཔའ་རྡོ་རྗེ་ཁྱོད་ཀྱང་ཀུན་བྱེད་ང་ཡི་ལམ་འདི་ལ་ལེགས་པར་ཞུགས་ཤིག་དང་།
སྔར་འདས་པའི་སངས་རྒྱས་ཐམས་ཅད་ཀུན་བྱེད་སྐྱེ་བ་མེད་པའི་ལམ་འདི་ཉིད་དུ་
ཞུགས་ནས་སངས་རྒྱས་པ་ཡིན་ལ། མ་བྱོན་པའི་སངས་རྒྱས་རྣམས་ཀྱང་སེམས་
ཉིད་སྐྱེ་བ་མེད་པའི་ལམ་འདི་ལ་འཇུག་པར་འགྱུར་བ་དང་། ད་ལྟར་གྱི་སངས་རྒྱས་
རྣམས་ཀྱང་ཆོས་ཉིད་སྐྱེ་བ་མེད་པ་སེམས་ཉིད་རིང་བྱུང་གི་ཡེ་ཤེས་ཉིད་མ་བཅོས་རྣལ་
མར་བཞག་པའི་ལམ་འདི་ཉིད་ལ་གནས་ནས་སངས་རྒྱས་པ་ཡིན་པ་དེས་ན་ཀུན་
བྱེད་རྒྱལ་པོ་ང་ཉིད་ནི་དུས་གསུམ་རྒྱལ་བ་ཀུན་གྱི་ལམ་བགྲོད་པ་གཅིག་པུ་པ་ཡིན་
ནོ་ཞེས་སོ། །བཞི་པ་ནི། ཀྱེ་བཤད་མ་ཐོག་པ་དེ་ལྟ་བུའི་སེམས་ཉིད་སྐྱེ་བ་
མེད་པ་མ་བཅོས་རྣལ་མར་གནས་པའི་ལམ་འདིར་འཇུག་ཅིང་བསྒོམ་པར་བྱེད་པའི་
རྣལ་འབྱོར་བ་དེ་ནི་ད་ལྟ་ཉིད་ནས་འབྲས་བུ་རྒྱལ་བའི་ས་ལ་གནས་པ་ཡིན་ཏེ་གདོད་
ནས་ཡེ་སངས་རྒྱས་པའི་སེམས་ཉིད་ཇི་བཞིན་པའི་དོན་ལ་གནས་པ་ཡིན་པའི་ཕྱིར་
- 407-



ལེའུ་དོན་དྲུག་པ།
རོ༑ །དེ་ལྟ་ན་ཡང་བློ་འདས་རྫོགས་པ་ཆེན་པོའི་དོན་ལ་གནས་པའི་རྣལ་འབྱོར་
བ་དེ་ལ་གཉིས་འཛིན་མཚན་མའི་རྟོག་པ་གང་ཡང་མེད་པས་འདི་ནི་དུས་གསུམ་རྒྱལ་
བའི་དགོངས་པའོ་སྙམ་དུ་མཆོག་ཏུ་མི་འཛིན་ཞིང་མི་རྟོག་ལ། སེམས་ཉིད་སྙིང་པོའི་
དོན་ལ་འཁོར་འདས་ལ་སོགས་པའི་ཕྱོགས་དང་རིས་སུ་བཟུང་དུ་ཡང་མེད་པས་སྙིང་
པོའི་ལམ་དེ་ལ་འཇུག་པ་དང་མི་འཇུག་པའི་མཐའ་ལས་ཀྱང་འདུས་པ་ཡིན་ནོ། །
གསུམ་པ་དོན་བསྡུ་བ་ལ་གཉིས་ཏེ། རྟོགས་དོན་གོམས་པར་བྱེད་པ་ལས་གཞན་
པའི་ལམ་མེད་པར་ལུང་བསྟན་པ་དང་། ཐམས་ཅད་བྱང་ཆུབ་ཀྱི་སེམས་སྐྱེ་བ་མེད་
པར་བྱས་པས་བགྲོད་མེད་རྩོལ་སྒྲུབ་ལས་འདས་ཏེ་ཀུན་བྱེད་རྒྱལ་པོར་རང་གྲོལ་
བའོ། །དང་པོ་ནི། ཀྱེ་སེམས་དཔའ་རྡོ་རྗེ་ཁྱོད་ཀྱིས་རྣལ་འབྱོར་པ་གང་ཞིག་ཀུན་
བྱེད་སྐྱེ་བ་མེད་པ་མ་བགྲོད་ཡེ་ནས་ཕྱིན་པའི་ལམ་འདི་ལཾ་དུས་གཅིག་ཏུ་འཇུག་པར་
ནུས་པའི་སྐལ་ལྡན་རྣམས་ལ། སྟོན་པ་ཀུན་བྱེད་རྒྱལ་པོའི་དགོངས་པ་མ་བཅོས་
རྣལ་མའི་ལམ་ཇི་བཞིན་པ་འདི་བསྟན་པར་བྱས་ནས། དོན་དེ་ཉིད་མ་ནོར་བར་
རྟོགས་པའི་ཡེ་ཤེས་ཀྱི་རྩལ་གྱིས་ཆོས་ཉིད་སྙིང་པོའི་དོན་ལ་སྐད་ཅིག་གཅིག་གིས་
བསྐྱོད་ཅིང་ཕྱིན་པར་བྱེད་པ་རླུང་གི་རང་བཞིན་དུ་གནས་པ་དེ་ལ་མ་གཡེངས་གཉུག་
མའི་དྲན་པས་གོམས་ཤིང་འདྲེས་པར་བྱེད་པ་ལས་གཞན་དུ་ཏིང་ངེ་འཛིན་བསྒོམ་ཞིང་
ལམ་ལ་འཇུག་ཏུ་མེད་པར་ལུང་སྟོན་ཅིག་ཅེས་པ་སྟེ། སྙིང་པོ་དོན་གྱི་རྒྱུད་ལས།
རང་བྱུང་རྫོགས་པའི་དོན་སྤྲད་པ། །རིག་པའི་དོན་ལ་དེ་མ་ཐག །མ་བཅོས་རང་
བཞིན་བཞག་པས་གནས། །རང་བཞག་རིག་པ་ཡེངས་མེད་ཀློང་། །གོམས་པ་དྲན་
པ་ཉིད་ཀྱིས་གསལ། །རང་རིག་མཉམ་པའི་སྙིང་པོ་ལ། །བཅོས་པ་མེད་ཀྱིས་ཅི་
དགར་ཞོག །ཅེས་གདམས་པ་བཞིན་ནོ། །གཉིས་པ་ནི། ཀྱེ་ང་ནི་སྟོན་པ་ཀུན་
བྱེད་བྱང་ཆུབ་ཀྱི་སེམས་ཡིན་པས་ཇི་ལྟར་སྣང་བའི་འཁོར་འདས་ཀྱི་ཆོས་མ་ལུས་པ་
ཀུན་སྟོན་པ་ཀུན་བྱེད་ངས་བྱས་ཤིང་། དེ་ཡང་བྱང་ཆུབ་སེམས་ཀྱི་རང་བཞིན་དང་
• 408 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཉིས་སུ་མེད་པ་སེམས་ཉིད་བདེ་བ་ཆེན་པོའི་ངོ་བོར་བྱས་ལ། བྱང་ཆུབ་ཀྱི་སེམས་
ས་ཉིད་ནི་གདོད་ནས་སྐྱེ་བ་མེད་པའི་རང་བཞིན་དུས་གསུམ་རྒྱལ་བ་ཀུན་གྱི་བགྲོད་
པ་གཅིག་པུའི་ལམ་དུ་བྱས་པ་ཡིན་པས། དེ་ལྟ་བུའི་སྐྱེ་མེད་སྤྲོས་མཐའ་ལས་འདས་
ཤིང་རྩོལ་མེད་བདེ་བའི་ལམ་ལ་བྱ་རྩོལ་གྱིས་འཇུག་ཏུ་མེད་པའི་ཕྱིར་ན། ཨ་ཏི་ཡེ་
གྲོལ་ཆེན་པོའི་དགོངས་དོན་རྟོགས་པར་ནུས་པའི་སྐལ་པ་དང་ལྡན་པའི་རྒྱལ་སྲས་
རིག་པ་འཛིན་པ་གང་ཞིག ཀུན་བྱེད་བྱང་ཆུབ་སེམས་ཀྱི་དགོངས་པ་དམ་པོ་ནོར་བ་
མེད་པར་རྟོགས་པར་ངེས་པ་རྣམས་ལ་སེམས་དཔའ་རྡོ་རྗེ་ཁྱེད་ཀྱིས་གོང་དུ་བཤད་
པ་བཞིན་དུ་ཀུན་བྱེད་རྒྱལ་པོའི་དགོངས་པ་འདི་ཉིད་བསྟན་པར་མཛད་ན། སྐལ་
བཟང་རྒྱལ་སྲས་དམ་པའི་ཚོགས་དེ་དག་གིས་ཀུན་བྱེད་ང་ཡི་ལམ་སེམས་ཉིད་སྐྱེ་བ་
མེད་པ་འདི་ལ་གོམས་པར་བྱས་ནས། ཡེ་ནས་ལྷུན་གྱིས་གྲུབ་པས་ད་གཟོད་བསྒོམ་
སྒྲུབ་འབད་རྩོལ་ལ་བརྟེན་ནས་གོང་འོག་རིམ་ཅན་དུ་བགྲོད་དུ་མེད་ཅིང་བཙལ་བ་
མེད་པ་སེམས་ཉིད་སྙིང་པོའི་དོན་མངོན་སུམ་དུ་རྟོགས་ནུས་སྟོན་པ་ཀུན་བྱེད་རྒྱལ་
པོ་ཉིད་དང་དབྱེར་མེད་དུ་འགྱུར་པ་ལ་ཐེ་ཚོམ་མེད་དོ་ཅེས་གསུངས་སོ། །ལེའུའི་
མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྙིང་པོ་ལམ་ལ་གནས་པའི་
ལེའུ་སྟེ་བདུན་ཅུ་རྩ་དྲུག་པའི་འགྲེལ་པའོ།། །།གཉིས་པ་ས་ལ་སྦྱང་དུ་
མེད་པའི་དགོངས་པ་ལ་གནས་པའི་ལེའུ་དོན་བདུན་པ་ལ་གཉིས་ཏེ། བསྟན་པ་
དང་། བཤད་པའོ། །དང་པོ་ནི། དེ་ལྟར་ལམ་ལ་བགྲོད་དུ་མེད་པའི་དོན་ལ་ཇི་
ལྟར་བསྒོམ་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས། ཆོས་ཉིད་
དོན་གྱི་སྙིང་པོ་རིག་པ་བྱང་ཆུབ་ཀྱི་སེམས་ལ་དམིགསཾ་མཚན་སྤྲོས་པ་གང་ཡང་མེད་
པས་ཐེག་པ་འོག་མ་ལྟར་དུ་ས་ལ་སྦྱང་དུ་མེད་པར་བསྟན་པ་འདི་གསུངས་སོ། །
གཉིས་པ་རྒྱས་པར་བཤད་པ་ལ་གསུམ་སྟེ། སའི་རྣམ་གྲངས་སྤྱིར་བསྟན་པ། རྩོལ་
སྒྲུབ་ཅན་འཁོར་བའི་ས། བདེ་ཆེན་གོམས་པའི་ས། སྙིང་པོ་རྟོགས་པའི་ས་གསུམ་
- 409 -



ལེའུ་དོན་བདུན་པ།
གྱི་དབྱེ་བ་རྒྱས་པར་བཤད། གཉིས་མེད་དོན་གྱི་ས་གཅིག་པར་དོན་བསྡུ་བའོ། །
དང་པོ་ནི། ཀྱེ་སེམས་དཔའ་རྡོ་རྗེ་སྙིང་པོ་བྱང་ཆུབ་ཀྱི་ས་ལ་སྦྱང་དུ་མེད་པར་རྟོགས་
པའི་དོན་ལ་སྒོམས་ཤིག དེ་ལ་སྟོན་པའི་སྟོན་པ་ཀུན་བྱེད་རྒྱལ་པོ་ང་ཡིས་ཆོས་ཉིད་
བསམ་གྱིས་མི་ཁྱབ་པ་རིག་པ་བྱང་ཆུབ་སེམས་ཀྱི་རང་བཞིན་ཇི་ལྟ་བ་བཞིན་དུ་རྟོགས་
ནས་སངས་རྒྱས་ཐམས་ཅད་ཀྱི་ཐོག་མར་སངས་རྒྱས་ཏེ་གདོད་མའི་གཏན་སྲིད་ལ་
མངའ་དབང་བསྒྱུར་ནས་ཉིད་ལས་མི་གཞན་པའི་འཁོར་རྣམས་ལ་ངེས་པའི་སྙིང་པོ་
གསང་ཆེན་ཨ་ཏི་ཡོ་གའི་རྒྱུད་རྣམས་ཆོས་སྐུའི་བྱིན་གྱིས་བརླབས་ཀྱིས་གསུངས་པའི་
དུས་སུ་ཆོས་ཐམས་ཅད་གདོད་ནས་སྐྱེ་བ་མེད་པ་རིག་པ་བྱང་ཆུབ་སེམས་ཀྱི་ས་ལ་
ཡི་ནས་གནས་པས་དེ་ལས་གཞན་དུ་ས་ལ་སྦྱང་དུ་མེད་པར་བསྟན་པ་ལ་སྙིང་པོ་བགྲོད་
དུ་མེད་པར་རྟོགས་པའི་ས་ཞེས་བཤད་པ་ཡིན་ལ། གཏན་གྱི་བདེ་བ་ཆེན་པོ་རྣམ་
གྲོལ་རྒྱལ་བའི་གོ་འཕང་ངེས་པར་ཐོབ་བྱེད་ཀྱི་ལམ་ཉམས་སུ་ལེན་པའི་ཐབས་སུ་
སྐུ་གསུམ་གྱི་སྟོན་པ་རྣམས་ཀྱིས་རྩོལ་བཅས་ཀྱི་ཐེག་པའི་ཆོས་འཁོར་བསྐོར་བའི་
དུས་སུ་གང་ཞིག་བསྟན་པ་ཡིན་པ་དང་ལམ་ལ་གོང་འོག་རིམ་ཅན་གྱིས་ཚུལ་གྱིས་
བགྲོད་པར་གསུངས་པ་དེ་ནི་བླང་དོར་འབད་རྩོལ་གྱི་སྒོ་ནས་རིམ་གྱིས་གོམས་པར་
བྱེད་པའི་ས་ཞེས་བཤད་པ་ཡིན་ནོ། །གཉིས་པ་རྒྱས་བཤད་ལ་གོང་བསྟན་ལྟར་
གསུམ་ལས། དང་པོ་རྩོལ་སྒྲུབ་ཅན་འཁོར་བའི་ས་ནི། འདི་ལྟར་ཐར་བ་བྱང་ཆུབ་
ཀྱི་ལམ་ཇི་བཞིན་པ་ལ་མ་ཞུགས་པའི་འགྲོ་བ་གཞན་དག་འཇིག་རྟེན་འཁོར་བའི་ཆོས་
ལ་ཞེན་ཅིང་ཆགས་པས་ཆོས་བརྒྱད་བླང་དོར་གྱི་བྱ་བ་ལ་རྩོལ་ཞིང་འདོད་པའི་ཡུལ་
ལ་ངོམ་མེད་དུ་སྤྱོད་པ་དང་། ཚངས་པའི་གནས་པ་བཞི་དང་བསམ་གཟུགས་ཀྱི་ཏིང་
ངེ་འཛིན་ལ་བརྟེན་ནས་ཁམས་གོང་མ་གཉིས་ཀྱི་ནང་ཏིང་ངེ་འཛིན་གྱི་བདེ་བ་ལ་སྤྱོད་
པའི་ཁྱད་པར་ལ་གནས་པ་ཙམ་ལས་ཐར་བའི་ལམ་དང་བྲལ་བར་གནས་པ་དག་ལ་
ཁམས་གསུམ་འཁོར་བའི་རང་བཞིན་སེམས་ཉིད་སྙིང་པོ་ཡི་དོན་ལ་བསྒྲིབ་པའི་ས་
-410-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཞེས་བྱ་སྟེ། དེ་ལ་ས་ཞེས་བྱ་བ་ཡི་རྒྱུ་མཚན་ནི་ཁམས་གསུམ་པོ་རང་རང་གང་ལ་
གནས་པའི་གནས་རིས་ཁྱད་པར་མི་འདྲ་བ་མཐོ་དམན་སྣ་ཚོགས་སུ་གནས་པ་ལ་
བརྗོད་པ་ཡིན་ཏེ། གནས་རིས་གང་ལ་འགྲོ་བ་གང་ཞིག་གནས་པ་དེ་ལ་ས་ཞེས་
བརྗོད་པ་ནི་ཁམས་གསུམ་ས་དགུ་ཞེས་བརྗོད་པ་བཞིན་ཡིན་ནོ། །གཉིས་པ་ནི།
དེ་ཡང་བདེ་ཆེན་གོམས་པའི་ས་ཞེས་བྱ་བ་ནི་ཇི་ལྟར་ན། འདི་ལྟར་བདེ་བ་ཆེན་པོའི་
རང་བཞིན་ནི་སངས་རྒྱས་ཀྱི་གོ་འཕང་ཡིན་ལ། དེ་ལ་ཐེག་པ་འོག་མ་ལྟར་རིམ་གྱིས་
སྦྱང་ཞིང་བགྲོད་པའི་ས་ལ་གོམས་པའི་ས་ཞེས་གསུངས་པ་སྟེ། དེ་ཇི་ལྟར་ན་ཀྱེ་རྒྱལ་
བ་སྐུ་གསུམ་གྱི་སྟོན་པ་རྣམས་ཀྱིས་བསྟན་པའི་ས་དེ་དག་རིམ་གྱིས་བགྲོད་པའི་སྒོ་
ནས་ས་བཅུ་ལ་སོགས་པ་གྲངས་སུ་བགྲང་བར་བྱེད་ཀྱང་སེམས་ཉིད་བགྲོད་དུ་མེད་
པའི་དོན་རྟོགས་པ་མིན་པར་གསུངས་ཏེ། སྙིང་པོ་དོན་གྱི་རྒྱུད་ལས། བྱང་ཆུབ་སེམས་
ཀྱི་རང་བཞིན་ལ། །རྒྱུ་རྐྱེན་འཇུག་པའི་རིམ་མེད་པས། །ལོག་པར་རྟོག་པས་
བཏགས་དབང་གིས། །བགྲང་མེད་དོན་ལ་གྲངས་སུ་བགྲང་། །བགྲོད་མེད་གཅིག་
ལ་རྩོལ་བར་བགྲོད། །རིམ་མེད་དོན་ལ་རིམ་པར་བལྟས། །སྙིང་པོ་གཅིག་ལ་
མཐོང་ཚུལ་གྱིས། །བགྲོད་པའི་ལམ་ཚུལ་བསམ་མི་ཁྱབ། །སྙིང་པོ་གཅིག་ལ་ཅིར་
བགྲོད་ཀྱང་། །བགྲོད་བྲལ་རྫོ་གས་པའི་དོན་མི་རྙེད། །ཅེས་གསུངས་སོ། །
དེས་ན་ཀུན་བྱེད་རྒྱལ་པོའི་དགོངས་པ་སྙིང་པོ་རང་བྱུང་གི་ཡེ་ཤེས་ཇི་བཞིན་ཉིད་དུ་
རྟོགས་པའི་ཆོས་སྐུ་ཐིག་ལེ་ཉག་གཅིག་གི་ས་ལ་དེ་ལྟ་བུའི་གོང་འོག་གི་རིམ་པ་མེད་
པར་ས་ཡི་དབྱེ་བ་ཐམས་ཅད་སེམས་ཉིད་མངོན་དུ་རྟོགས་པའི་ཡེ་ཤེས་ལ་མ་བཙལ་
དུས་གཅིག་ཏུ་རྫོགས་པ་ཡིན་ཏེ། ལུང་གོང་གི་འཕྲོས་ལས། ཀུན་རྫོགས་གདལ་བ་
ཆོས་ཀྱི་དབྱིངས། །མུ་མཐའ་མེད་པར་དུས་གཅིག་རྫོགས། །བགྲོད་མེད་རིག་པ་
ལྷུན་རྫོགས་པ། །ལམ་ལྔ་ས་བཅུ་རྟོགས་པའི་གྲངས། །མ་བཙལ་རང་བཞིན་ལྷུན་
གྲུབ་པས། །རྩོལ་བའི་ཐེག་པ་ལོག་པའི་ཆོས། །དུས་གཅིག་རྫོགས་པས་རིམ་པ་
-4i1 -



ལེའུ་དོན་བདུན་པ།
མེད། །ཅེས་དང་། ཀུན་མཁྱེན་བླ་མས། དེ་ལྟར་གཞི་ལམ་དབྱིངས་རིག་མཐར་
ཕྱིན་ཚེ། །གཞི་རྫོགས་འབྲས་བུ་གདོད་མར་ལྷུན་གྱིས་གྲུབ། །རང་དོན་ཆོས་སྐུ་
གཞན་དོན་གཟུགས་སྐུ་གཉིས། །དབྱིངས་དང་ཡེ་ཤེས་གཉིས་མེད་འདུ་འབྲལ་
མེད། །འཁོར་འདས་གཉིས་པོ་རིག་པ་དབྱིངས་གཅིག་ཏུ། །ཞི་བར་བཞུགས་པ་
སྤྲོས་དང་བྲལ་བའི་ཚེ། །ཀུན་བཟང་དབྱེ་བ་མེད་པའི་ས་ཞེས་བྱ། །འདི་ནི་མི་
གནས་བསམ་རྫོགས་ཆོས་སྐུའི་ངང་། །རང་བཞིན་གདོད་ནས་དག་པའི་ཆོས་ཉིད་
དོ༑ ༑དེ་ཉིད་ངང་ལས་ཕྲ་བའི་ཡེ་ཤེས་ནི། །ནང་གསལ་འཆར་གཞི་མ་འགག་
ཐམས་ཅད་མཁྱེན། །སྐུ་དང་ཡེ་ཤེས་འདུ་འབྲལ་མེད་པ་ནི། །ཏིང་འཛིན་མི་གཡོ་
མཉམ་རྫོགས་ཆེན་པོའི་ས། །དེ་ཉིད་ངང་ལས་རྣམ་པ་ཕྱིར་བཞེངས་ནས། །འོད་
གསལ་སྣང་བས་ཀུན་བཟང་ཡབ་ཡུམ་གྱི། །འཕྲོ་འདུའི་རོལ་པ་འཁོར་ལོ་ཚོགས་
ཆེན་ས། །དེ་ཉིད་ངང་ལས་ཞི་བ་རིག་ལྔའི་ཞིང་། །འོད་གསལ་ལྷུན་རྫོགས་རང་
སྣང་དག་པ་ཡིན། །ཞིང་དང་སྟོན་པ་ཆོས་འཁོར་དུས་རྣམས་ཏེ། །ཕུན་སུམ་ཚོགས་
པ་ལྔ་ལྔར་སྣང་བ་ལས། །ཆོས་དབྱིངས་མེ་ལོང་མཉམ་ཉིད་སོ་སོར་རྟོག །བྱ་གྲུབ་
ཡེ་ཤེས་ལྔ་ལྔའི་རང་བཞིན་ནི། །སྟུག་པོ་བཀོད་པའི་ས་ཞེས་བརྗོད་པ་ཡིན། །དེ་
ཉིད་ངང་ལས་ཁྲོ་བོའི་ཞིང་ཁམས་ནི། །དཀྱིལ་འཁོར་ལྷུན་རྫོགས་རིགས་ལྔར་སྣང་
བ་ཉིད། །སྐུ་དང་ཡེ་ཤེས་ནམ་མཁའ་མཉམ་སྦྱོར་བ། །རྡོ་རྗེ་འཛིན་པའི་ས་ཞེས་
བརྗོད་པ་ཡིན། །དེ་ཉིད་ངང་ལས་ས་བཅུའི་སེམས་དཔའ་ལ། །རྣམ་དག་མི་བསྐྱོད་
རིན་འབྱུང་འོད་དཔག་མེད། །དོན་གྲུབ་སྣང་བས་འཁོར་རྒྱུད་སྦྱངས་པའི་ཕྱིར། །
མེ་ལོང་ལྟ་བུས་གདུལ་བྱའི་དོན་མཛད་པ། །མ་ཆགས་པདྨ་ཅན་གྱི་ས་ཞེས་བྱ། །
དེ་ཉིད་ངང་ལས་མ་དག་གདུལ་བྱ་ལ། །འགྲོ་འདུལ་ཐུབ་པ་དྲུག་དང་སྐྱེ་བ་དང་། །
བཟོ་དང་མཁོ་རྒུའི་ཡོ་བྱད་སྣ་ཚོགས་ཏེ། །མདོར་ན་མཐུན་པའི་སྣང་གཟུགས་སྟོན་
པ་དང་། །སོ་སོར་སྣང་བས་འགྲོ་བའི་དོན་མཛད་པ། །ཀུན་ཏུ་འོད་ཀྱི་ས་ཞེས་བྱ་
- 412 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་ཡིན། །ཉི་མའི་འོད་ཀྱིས་གླིང་གཞི་སྣང་བྱེད་ཅིང་། །པདྨོ་འཛུམ་པས་དགའ་
བ་བསྐྱེད་པ་བཞིན། །སྤྲུལ་པའི་འོད་ཟེར་སྣང་བས་ཁྱབ་པར་བྱེད། །ཀུན་བཟང་
དབྱེ་བ་མེད་དང་ཏིང་ངེ་འཛིན། །གཉིས་མེད་ཆོས་སྐུའི་ས་ཡིན་སྤྲོས་ཀུན་ཞི། །
ཚོགས་ཆེན་སྟུག་པོ་བཀོད་དང་རྡོ་རྗེ་འཛིན། །རང་སྣང་ལོངས་སྐུའི་ས་ཡིན་འོད་
གསལ་དང་། །པདྨ་ཅན་དང་ཀུན་ཏུ་འོད་ཟེར་འགྱེད། །རང་བཞིན་འགྲོ་འདུལ་སྣ་
ཚོགས་སྤྲུལ་པའི་ས། །ཞེས་གསུངས་པ་ལྟར་སའི་དབྱེ་བ་དེ་དག་ཐམས་ཅད་སྐུ་
གསུམ་ལྷུན་རྫོགས་ཆེན་པོ་སེམས་ཉིད་རང་བྱུང་གི་ཡེ་ཤེས་འདི་ལ་ཡེ་ནས་མ་བཙལ་
ལྷུན་གྱིས་གྲུབ་པ་ཡིན་པས་སྙིང་པོ་རང་བྱུང་གི་ཡེ་ཤེས་དེ་ཉིད་མངོན་སུམ་དུ་རྟོགས་
པ་ཙམ་ལས་གཞན་དུ་བགྲོད་དུ་མེད་པ་ཡིན་ནོ། །དེས་ན་ས་ཡི་རྣམ་གྲངས་
དང་ས་ཡི་མཐོ་དམན་གྱི་རིམ་པའི་ཁྱད་པར་ཡོད་དོ་ཅེས་བརྗོད་པ་ནི་སྐུ་གསུམ་གྱི་
སྟོན་པས་རང་རང་གི་འཁོར་རྣམས་ལ་བསྟན་པ་བདེ་ཆེན་གོམས་པའི་སའམ་སྦྱང་
བགྲོད་རྩོལ་བ་ཅན་གྱི་ས་ཡིན་ནོ། །གསུམ་པ་སྙིང་པོ་རྟོགས་པའི་ས་ལ་བདུན་
ཏེ༑ མཉམ་ཉིད་སྐྱེ་བ་མེད་པའི་ས་དང་སྒྲིབ་པ་གཉིས་སུ་མེད་པའི་སྙིང་པོར་བསྟན་
པ༑ དུས་གསུམ་གཉིས་སུ་མེད་པས་དངོས་པོ་མཚན་མ་མེད་པའི་སྙིང་པོར་བསྟན་
པ༑ ཡོད་མེད་སྤྲོས་བརྗོད་ཀྱི་ཡུལ་ལས་འདས་པས་ཚིག་དང་ཐ་སྙད་མེད་པའི་སྙིང་
པོར་བསྟན་པ། སེམས་ཉིད་སྐྱེ་མེད་ཀྱི་རང་བཞིན་རྟོགས་པས་གང་ཤར་དེའི་ངང་དུ་
གྲོལ་བའི་སྙིང་པོར་བསྟན་པ། དེ་ཉིད་ཆོས་ཀྱི་སྙིང་པོ་ཡིན་པས་གཞན་ཡང་དེ་ལ་
གཟུད་པ་གདམས་པའི་སྙིང་པོར་བསྟན་པ། སྙིང་པོའི་རང་བཞིན་གཉིས་སུ་མེད་
པས་དེ་ཉིད་མ་ཡེངས་སྙིང་པོར་བསྟན་པ། གནས་ལུགས་སྨྲ་བསམ་བརྗོད་དུ་མེད་
པས་རྩོལ་སྒྲུབ་རྒྱུ་འབྲས་ལས་འདས་པའི་སྙིང་པོར་བསྟན་པའོ། །དང་པོ་ནི།
ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ང་ཡིས་འཁོར་འདས་ཀྱི་ཆོས་ཐམས་ཅད་ཡེ་
ནས་སེམས་ཉིད་གཅིག་གི་ངོ་བོར་མཉམ་ཉིད་སྐྱེ་བ་མེད་པའི་རང་བཞིན་དུ་གནས་
-413-



ལེའུ་དོན་བདུན་པ།
པ་ལ་དེ་བཞིན་དུ་ཐབས་སྣང་བའི་ཡེ་ཤེས་སེམས་ཉིད་འོད་གསལ་བ་དང་དེའི་རང་
བཞིན་ཆོས་ཉིད་སྙིང་པོ་གདོད་ནས་སྐྱེ་བ་མེད་པ་གཉིས་ཆོས་དང་ཆོས་ཅན་ཐ་དད་
དུ་མེད་པར་དབྱིངས་རིག་གཉིས་མེད་བསམ་བརྗོད་དང་བྲལ་བར་རྟོགས་པའི་གང་
ཟག་གིས་ཆོས་ཐམས་ཅད་སྐྱེ་མེད་གཅིག་གི་རང་བཞིན་དུ་རྟོགས་པའི་ཕྱིར་ན། སྤང་
བྱའི་སྒྲིབ་པ་དང་ཐོབ་བྱའི་ས་ཡི་ཁྱད་པར་གང་ཡང་མེད་པར་མཉམ་ཉིད་བླང་དོར་
དང་བྲལ་བའི་རང་བཞིན་དུ་བསྟན་པ་ཡིན་ནོ། །གཉིས་པ་ནི། དེས་ན་ཀུན་
བྱེད་རྒྱལ་པོ་ང་ཡི་རང་བཞིན་སྙིང་པོ་བྱང་ཆུབ་ཀྱི་སེམས་ནི་དུས་གསུམ་དུ་འབྱུང་བ་
མེད་པ་སྐྱེ་མེད་ནམ་མཁའ་ལྟ་བུའི་བདག་ཉིད་ཀྱིས་འཁོར་འདས་ཀུན་ལ་ཁྱབ་ཅིང་
གང་དུ་ཕྱིན་ཡང་རིག་པའི་ཀློང་ལས་འདའ་བ་མེད་པས་དེ་ལས་གཞན་དུ་ལམ་ལ་
འཇུག་ཅིང་ས་ལ་བགྲོད་པར་མི་བྱེད་དེ། རྫོགས་པ་རང་བྱུང་ལས། ནམ་མཁའི་
གརཾ་ཁྱབ་རིག་པས་ཁྱབ། །རིག་པའི་རང་བཞིན་ཆོས་ཀྱི་སྐུ། །ཞེས་དང་། ནམ་
མཁའི་མཐའ་དང་མཉམ་པ་ལས། ཕྱིན་མེད་ལམ་ལ་བགྲོད་དུ་མེད། །ས་བཅུ་ལམ་
ལྔ་རྣམ་རྟོག་ཡིན། །མཐའ་ཡས་ཆོས་དབྱིངས་རང་གསལ་ལ། །གང་ལྟར་ཕྱིན་པ་
དེ་ཉིད་ངང་། །རང་གསལ་ནམ་མཁའི་གཞལ་ཡས་ལ། །ཕྱིན་པས་ཟད་པ་ག་ལ་
ཡོད། །ཅེས་གསུངས་པ་ལྟར་རོ། ་ །དེ་བཞིན་དུ་རྣམ་རྟོག་མཚན་མའི་
སྤྱོད་ཡུལ་དུ་གྲུབ་པ་གང་ཡང་མེད་པས་ལྟ་བསྒོམ་ལ་སོགས་པའི་ཆོས་སུ་ཡིད་ལ་བྱེད་
ཅིང་བསྒོམ་པ་མེད་ལ། འཁོར་འདས་ལ་སོགས་པའི་ཕྱོགས་དང་རིས་སུ་མི་ལྟ་ཞིང་
དངོས་དང་དངོས་མེད་དག་དང་མ་དག་ལ་སོགས་པ་རྣམ་རྟོག་མཚན་མའི་ཡུལཾ་གང་
ཡང་མི་ཚོལ་བ་དེ་ནི་སྟོན་པ་ཀུན་བྱེད་རྒྱལ་པོའི་དགོངས་པའི་དོན་ཟབ་མོ་ཡིན་པར་
ལུང་དུ་བསྟན་པ་ཡིན་ནོ། །གསུམ་པ་ནི། ཀྱེ་དེ་ལྟ་བུའི་ཀུན་བྱེད་རྒྱལ་པོ་
ང་ཡི་དགོངས་པ་ཆོས་དབྱིངས་བྱང་ཆུབ་སེམས་ཀྱི་རང་བཞིན་ནི་ཡོད་མེད་སྣང་སྟོང་
ལ་སོགས་པའི་སྤྲོས་བརྗོད་ཀྱི་ཡུལ་ལས་འདས་པ་ཡིན་པས་ཚིག་དང་ཡི་གེས་མཚོན་
-414 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་དང་བྲལ་བས་བརྗོད་པར་བྱ་བ་མི་རྙེད་ཅིང་། ཚིག་དང་དོན་གྱི་ཆ་ལ་སྒྲ་དང་ཚད་
མས་གཏན་ལ་དབབ་ཏུ་མེད་ལ། གདོད་ནས་སྐྱེ་བ་མེད་པས་དེའི་རྩལ་འགགས་པ་
མེད་པ་སྣ་ཚོགས་སུ་འཆར་བའི་རང་བཞིན་ཡིན་པས་འཁོར་འདས་ཀྱི་སྣང་བ་ཚད་
མེད་པ་དག་འདི་ལས་འབྱུང་ཞིང་འཆར་བ་ཡིན་ཡང་། ཆོས་ཉིད་རང་གི་ངོ་བོ་ལ་
འཕེལ་ཞིང་རྒྱས་ནས་གང་པའང་མེད་ཅིང་ཟད་ཅིང་ཡོངས་སུ་འགྲིབ་པར་ཡང་མི་
བྱེད་དེ། ཡོན་ཏན་རིན་པོ་ཆེ་སྡུད་པའི་མདོ་ལས། ཤིང་དང་འབྲས་བུ་མེ་ཏོག་ནགས་
ཚོལ་ཇི་སྙེད་པ། །དེ་དག་ཐམས་ཅད་ས་ལས་ཡང་དག་འབྱུང་ཞིང་འཐོན། །འོན་
ཀྱང་ས་ལ་ཟད་པ་མེད་ཅིང་འཕེལ་བ་མེད། །ཡོངས་སུ་མི་ཉམས་རྣམ་པར་མི་རྟོག་
སྐྱོ་བ་མེད། །སངས་རྒྱས་སྲས་དང་ཉན་ཐོས་རང་རྒྱལ་ལྷ་རྣམས་དང་། །འགྲོ་བ་
ཀུན་གྱི་བདེ་སྐྱིད་ཆོས་རྣམས་ཇི་སྙེད་པ། །དེ་ཀུན་ཤེས་རབ་ཕ་རོལ་ཕྱིན་པ་མཆོག་
ལས་བྱུང་། །ཤེས་རབ་རྣམས་ཀྱང་ཟད་པ་མེད་ཅིང་འཕེལ་བ་མེད། །ཅེས་གསུངས་
པ་བཞིན་ནོ། །དེ་བཞིན་དུ་སྐྱེ་མེད་བྱང་ཆུབ་སེམས་ཀྱི་རང་བཞིན་དེ་འཇིག་
རྟེན་མཚན་མ་ཡི་ཆོས་སུ་གྲུབ་པ་མིན་ཞིང་དེ་ཉིད་མིན་པ་སྟེ་མཚན་མ་མེད་པའི་རང་
བཞིན་དུའང་གྲུབ་པ་མིན་ཏེ་སྨྲ་བསམ་བརྗོད་པའི་སྤྲོས་པ་གང་གི་ཡང་ཡུལ་དུ་མ་
གྱུར་པའི་ཕྱིར་རོ། །བཞི་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་སྐྱེ་མེད་
བྱང་ཆུབ་སེམས་ཀྱི་རང་བཞིན་ངས་ཇི་ལྟར་སྣང་བའི་འཁོར་འདས་ཀྱི་ཆོས་རྣམས་
ཐམས་ཅད་ཀུན་གདོད་ནས་སྐྱེ་བ་མེད་པའི་ངོ་བོར་བྱིན་གྱིས་བརླབས་ཟིན་པས་
ཞེས། དོན་དུ་ཆོས་ཐམས་ཅད་ཀྱི་རང་བཞིན་སྐྱེ་བ་མེད་པ་སྙིང་པོ་བྱང་ཆུབ་སེམས་
ཀྱི་རང་བཞིན་དུ་གཉིས་སུ་མེད་པར་བསྟན་པ་ཡིན་ལ། དེས་ན་ཚུལ་དེ་བཞིན་དུ་
ཆོས་ཐམས་ཅད་ཀུན་བྱེད་སྐྱེ་བ་མེད་པའི་རང་བཞིན་དུ་རྟོགས་པ་རྣམ་ནི་ཆོས་དབྱིངས་
སྐྱེ་བ་མེད་པ་སྙིང་པོ་བྱང་ཆུབ་ཀྱི་སེམས་དེ་ཉིད་ཀྱི་ངང་དུ་སླར་ལྡོག་པའམ་གྲོལ་བར་
འགྱུར་རོ། །ཞེས་དང་པོ་གདོད་མའི་གཞི་དབྱིངས་ཆེན་པོའི་ངང་ལས་གཞི་སྣང་
- 415 -



ལེའུ་དོན་བདུན་པ།
ཕྱི་གསལ་དུ་ཤར་བ་རང་ངོ་མ་ཤེས་པའི་དབང་གིས་འཁྲུལ་བར་གྱུར་ཀྱང་སླར་རང་
ངོ་ཤེས་པས་གདོད་མའི་གཞི་ཀློང་ཆེན་པོ་དེར་གྲོལ་བར་བསྟན་པའོ། །ལྔ་
པ་ནི། དེ་ལྟར་ཀུན་བྱེད་རྒྱལ་པོ་ང་ཡིས་ཆོས་ཐམས་ཅད་གདོད་ནས་སྐྱེ་བ་མེད་པར་
བྱིན་གྱིས་བརླབས་ཟིན་པའི་སྟོབས་སམ་ང་ཡི་བྱིན་རླབས་ཀྱིས་སེམས་དཔའ་རྡོ་རྗེ་
ཆོས་ཀུན་སྐྱེ་བ་མེད་པར་ཇི་ལྟར་རྟོགས་པ་ལྟར་དུ། ཕྱི་རབ་ཀྱི་རྣལ་འབྱོར་པ་གང་
ཞིག་ཀུན་བྱེད་རྒྱལ་པོའི་སེམས་ཉིད་མ་བཅོས་ཇི་བཞིན་པའི་དོན་སྟོན་པར་བྱེད་པའི་
ངེས་པའི་ལུང་འདི་ལ་ཡིད་ཆེས་ཀྱིས་དད་ཅིང་འདུན་པ་རྣམས་ལ། དངོས་པོ་ཡི་
ཆོས་ཐམས་ཅད་རིག་པ་བྱང་ཆུབ་ཀྱི་སེམས་སྐྱེ་བ་མེད་པའི་རང་བཞིན་དུ་གནས་པར་
ལུང་སྟོན་ལ་དེའི་ངོ་བོར་བྱིན་གྱིས་རློབས་པའམཾ་དེ་ཉིད་མ་ནོར་བར་རྟོགས་པའི་དོན་ལ་
གཟུད་པར་གྱིས་ཤིག་དང་གདམས་ངག་ཀུན་གྱི་སྙིང་པོ་དེ་ཉིད་ཡིན་ནོ་ཞེས་སོ། །
དྲུག་པ་ནི། གོང་དུ་བསྟན་པ་དེ་ལྟར་ཆོས་ཉིད་བྱ་རྩོལ་དང་བྲལ་བས་བསྒོམ་དུ་མེད་
པའི་སྙིང་པོ་ལ་དེ་བཞིན་དུ་མ་ཡེངས་པར་མ་བཅོས་གཉུག་མའི་དྲན་པས་བཟུང་བ་
ནི་སྙིང་པོ་ཇི་ལྟར་བསྒོམ་པའི་མན་ངག་དམ་པ་ཡིན་ནོ་ཞེས་པ་སྟེ། དེ་ཡང་འདིའི་
གོང་འོག་གི་སྐབས་འགའ་ཞིག་ཏུ་སེམས་ཉིད་མ་ཡེངས་པར་དྲན་པས་བཟུང་སྟེ་བསྒོམ་
པ་སྐད་དུ་བསྟན་པ་ཡང་ཐེག་པ་ཐུན་མོང་པའི་ལམ་དུ་དྲན་ཤེས་ཀྱི་སེམས་ཡུལ་ལ་
གཡེང་དུ་མི་འཇུག་པར་དམིགས་པ་རྩེ་གཅིག་ཏུ་གཏོད་པར་བྱེད་པ་དང་མི་འདྲ་བར།
འདིར་གསུངས་པ་ནི་གཉུག་མའི་དྲན་པའམ་རང་བཞིན་བབས་ཀྱི་བསམ་གཏན་དང་
བཞག་ཆུ་བོ་རྒྱུན་ཀྱི་ཏིང་ངེ་འཛིན་ལ་གོམས་པར་གསུངས་པ་སྟེ་རྫོགས་པ་ཆེན་པོའི་
བཞག་ཐབས་དངོས་སོ། །འདི་ལ་ཀུན་མཁྱེན་རོང་ཟོམ་ཆེན་པོས། ཆོས་ཐམས་
ཅད་སྒྱུ་མ་དང་སྨིག་རྒྱུ་ལ་སོགས་པ་དེང་མགོ་མཉམ་པར་ཤེས་ཏེ། ཤེས་བཞིན་ཆེན་
པོའི་སྣོད་ཀྱིས་བཟུང་ནས། བཏང་སྙོམས་ཆེན་པོའི་ངང་ལ་གནས་པ་ཙམ་ལ་བྱང་
ཆུབ་སེམས་ཀྱི་བཞག་ཐབས་ཞེས་བྱའོ། །ཞེས་དང་། དེ་ལ་ཤེས་བཞིན་དང་
- 416 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཤེས་བཞིན་ཆེན་པོ་བཏང་སྙོམ་དང་བཏང་སྙོམ་ཆེན་པོའི་ཁྱད་པར་ཡང་དེ་ཉིད་ཀྱིས།
དེ་ལ་ཤེས་བཞིན་ནི་དྲན་པ་དང་ཤེས་རབ་ཀྱི་བྱེ་བྲག་གང་གིས། ལུས་དང་ངག་དང་
ཡིད་ཀྱི་ལས་རྣམས་ལ་ཤེས་བཞིན་དུ་འཇུགས་སྟེ། གང་དེ་ཡོད་ན་སེམས་ནང་དུ་
ཡང་དག་འཇོག་ལ་མཉམ་པར་འཇོག་པའི་ཚེ་ནའང་། འདི་ལྟར་བྱིང་ནའང་བྱིང་ངོ་
ཞེས་བྱ་བར་རབ་ཏུ་ཤེས། རྒོད་ནའང་རྒོད་དོ་ཞེས་བྱ་བར་རབ་ཏུ་ཤེས། བྱིང་བའི་
གཉེན་པོ་སེམས་པས་གཟེངས་བསྟོད་པ་ཡིན་པར་ཡང་རབ་ཏུ་ཤེས། རྒོད་པའི་གཉེན་
པོ་བཏང་སྙོམས་ཀྱིས་མགོ་གནོད་པ་ཡིན་པར་ཡང་རབ་ཏུ་ཤེས། བྱིང་རྒོད་གཉིས་
ཀྱི་ཟུག་རྔུ་དང་བྲལ་ཏེ་བློ་མཉམ་པར་གནས་ན་ཡང་དེ་བཞིན་དུ་རབ་ཏུ་ཤེས་ཏེ།
ལྷག་པར་གཉེན་པོ་བརྟེན་པའི་རྩོལ་བ་བསྐྱེད་པའི་གནས་མ་ཡིན་པར་ཡང་རབ་དུ་
ཤེས་པའི་བློ་བྱ་ར་བ་དང་འདྲ་བ་སྟེ། དཔེར་ན་སྣོད་ཆུས་གང་བ་ཕྱིར་མ་བོ་བར་སྲུང་
བ་ལྟ་བུའོ། །དེ་ནི་སྒྱུ་མ་དང་མགོ་མི་མཉམ་པར་ལྟ་བ་ལས་བྱུང་བ་ཡིན་ཏེ།
དཔེར་ན་གླང་པོ་ཆེ་རང་བཞིན་གྱི་དྲེགས་ཤིང་མྱོས་པ་དག་རྒུན་ཆང་འཐུངས་བར་གྱུར་
ན་ཤིན་ཏུ་མྱོས་པར་འགྱུར་ཏེ། དེ་ལྕགས་ཀྱུ་དང་ལྕགས་ཐག་གིས་མ་ཟིན་ན། རྩི་
ཁྱིམ་གཞོམ་པ་དང་སྲོག་ཆགས་བསད་པ་ལ་སོགས་པ་ཉེས་པ་སྣ་ཚོགས་ལ་སྦྱོར་བར་
དོགས་པ་དེས་འཇིགས་སྟེ་གཟུངས་གཉིས་ཀྱིས་རྟག་ཏུ་འཛིན་ཏོ། །དེས་ཟིན་ཅིང་
དུལ་ན་དགྲའི་དཔུང་འཇོམས་ཤིང་གཡུལ་བརྟན་པར་བྱེད་པའི་ཡོན་ཏན་ཆེན་པོ་ཡོད་
པས། དེ་ལྟར་སྐྱོན་དང་ཡོན་ཏན་གཉིས་ཀྱི་དབང་གིས་རེ་དོགས་ཀྱི་བློ་དང་ལྡན་
པས། དེའི་ཕྱིར་རྟག་ཏུ་གཟུངས་གཉིས་ཀྱིས་སྲུང་ངོ༌། །དེ་བཞིན་དུ་སེམས་ཀྱི་
གླང་པོ་ཆེ་རང་བཞིན་གྱིས་གདུལ་དཀའ་བར་གྱུར་བ་ལ། འདོད་ཆགས་ལ་སོགས་
པ་ཉོན་མོངས་པ་རྣམས་དང་། བྱིང་རྒོད་ལ་སོགས་པ་ཉེ་བའི་ཉོན་མོངས་པ་རྣམས་
ཀྱི་རྒུན་ཆང་འཐུངས་ཏེ། ཤིན་ཏུ་འཁྲུགས་ཤིང་ཉོན་མོངས་པར་གྱུར་པ་ལ་ཤེས་
བཞིན་གྱི་ལྕགས་ཐག་དང་ལྕགས་ཀྱུས་མ་ཟིན་ན། རྟག་ཏུ་འཁོར་བ་དང་ངན་སོང་
ཁ417 -



ལེའུ་དོན་བདུན་པ།
གི་རྒྱུ་གནས་ངན་ལེན་གྱི་ལས་ཁོ་ན་སོགས་པར་བྱེད་པས། དེའི་ཉེས་སྐྱོན་ཆེན་པོས་
འཇིགས་པའི་དོགས་པ་ཡོད་པ་དང་། ཤེས་བཞིན་གྱི་གཟུངས་ཀྱིས་ཟིན་ན་ཉོན་
མོངས་པ་རྣམས་ཀྱི་དབང་དུ་མི་འགྱུར་ཏེ། མཐོ་རིས་དང་ཐར་པའི་འབྲས་བུ་ཆེན་པོ་
ལ་སྦྱོར་བའི་ཡོན་ཏན་ཆེན་པོ་ཡོད་པས་རེ་བ་དང་ལྡན་ཏེ། དེ་ལྟར་རེ་དོགས་ཆེན་པོ་
གཉིས་ཡོད་པས་དེའི་ཕྱིར་ཤེས་བཞིན་གྱི་གཟུངས་ཀྱིས་སྲུང་བར་བྱེད་དོ། །དེ་ལ་
ཤེས་བཞིན་ཆེན་པོ་གང་ཞེ་ན། དཔེར་ན་ཁོར་ཡུག་ཆེན་པོའི་སྣོད་ཀྱིས་བཟུང་བའི་
རྒྱ་མཚོ་ཆེན་པོ་ནི། ཆུ་བོ་ཆེན་པོ་མཐའ་ཡས་པ་འབབ་ཀྱང་ལྟུང་བའི་དོགས་པ་མེད་
དོ༑ ༑དུས་ཀྱི་རླུང་གིས་བསྐྱོད་དམ་ནམ་མཁའ་ལྡིང་གི་འདབ་མས་གཏོར་ཡང་ཁོར་
ཡུག་ཆེན་པོ་ལས་ཕྱིར་འདའ་བའི་དོགས་པ་མེད་པ་བཞིན་དུ། ཆོས་ཐམས་ཅད་སྒྱུ་
མ་དང་མགོ་མཉམ་པར་རྟོགས་པ་ན། རེ་དོགས་ཀྱི་བློ་དང་བྲལ་བས་བསྲུང་བ་དང་
མི་བསྲུང་བ་མེད་པར་རྟོགས་པའི་བློ་དང་ལྡན་པ་སྟེ། དཔེར་ན་སྒྱུ་མའི་གླང་པོ་ཆེ་
སྣང་ཞིང་མཐོང་ན། དེ་སྒྱུ་མར་ཤེས་པས། ཤོར་བས་ཡུལ་ཕུང་བའི་དོགས་པའི་བློ་
ཡང་མི་སྐྱེ་གཟུངས་ཀྱིས་ཟིན་ཅིང་དུལ་དུས་ཡུལ་སྲུང་བར་རེ་བའི་བློའང་མི་སྐྱེ། དེས་
དབང་གིས་ལྕགས་ཀྱུ་དང་ལྕགས་ཐག་གིས་གཟུངས་ཀྱང་མི་རྟེན་པ་བཞིན་ནོ། །
ཤེས་བཞིན་རྣམ་པ་གཉིས་ལ་བརྟེན་ནས་བཏང་སྙོམས་དང་བཏང་སྙོམས་ཆེན་པོ་གཉིས་
སུ་འགྱུར་ཏེ། དེ་ལ་བཏང་སྙོམས་ནི་ཉོན་མོངས་པ་མེད་པར་གནས་པའི་བློ་གང་ཞིག
བྱིང་རྒོད་ཀྱི་ཟུག་རྔུ་གཉིས་ཀྱི་མི་མཉམ་པ་མེད་པས་ན། སེམས་མཉམ་པ་ཉིད་ཐོབ་
པ་ཞེས་བྱ་སྟེ་བཏང་སྙོམས་ཐོག་མའོ། །དེ་ནས་དེ་བས་ཆེས་སེམས་དབང་དུ་གྱུར་
པ་ན། ཟུག་རྔུ་གཉིས་གཉེན་པོས་བཅོས་མི་དགོས་པར་སེམས་རྣལ་དུ་འདུག་པ་
ཐོབ་སྟེ། བཏང་སྙོམས་བར་མ་ཞེས་བྱའོ། །དེ་ནས་སེམས་དེ་ཤིན་ཏུ་ཡང་
དབང་དུ་གྱུར་བ་ན། ཟུག་རྔུ་གཉིས་འབྱུང་བའི་དོགས་པའང་མེད་ལ། གཉེན་པོ་
བརྟེན་པའི་རྩོལ་བའང་མེད་པར་སེམས་ལྷུན་གྱིས་གྲུབ་པ་ཐོབ་སྟེ་བཏང་སྙོམས་ཐ་
- 418 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མའོ། །དེ་ལ་བཏང་སྙོམས་ཆེན་པོ་གང་ཞེ་ན། སྒྱུ་མ་དང་མགོ་མཉམ་པར་རྟོགས་
པ་ན། མི་མཐུན་པ་དང་། གཉེན་པོ་དབྱེར་མེད་པའི་ཤེས་བཞིན་ཆེན་པོ་དང་ལྡན་
པས་ན། མི་མཐུན་པ་སྤང་བར་མི་རྩོལ། གཉེན་པོ་བརྟེན་པར་མི་རྩོལ། དོན་
མངོན་དུ་བྱ་བར་མི་རྩོལ་ཏེ། མ་བཅོས་པའི་ངང་ལ་ལྷུན་གྱིས་གནས་པ་ཙམ་མོ། །
ཞེས་གསུངས་པ་དེ་ལྟ་བུ་ལ་དགོངས་ཏེ་དྲན་པས་བཟུང་བ་དང་མ་བཅོས་རྣལ་དུ་བཞག་
པ་ལ་སོགས་པ་གསུངས་པ་ཙམ་ལ་རྣམ་རྟོག་མཚན་མའི་རྩོལ་བ་རྡུལ་ཙམ་ཡང་བསྟན་
པ་མེད་དེ། གལ་ཏེ་བསྟན་ན་རྫོགས་པ་ཆེན་པོ་བྱ་རྩོལ་དང་བྲལ་བའི་དོན་དང་འགལ་
བའི་ཕྱིར་རོ། །དེས་ན་དཔལ་ས་ར་ཧས་ཀྱང་། ཏིལ་གྱི་ཤུན་པ་ཙམ་གྱིས་ཟུག་རྔུས་
ཀྱང་། །ནམ་ཡང་སྡུག་སྔལ་འབའ་ཞིག་བསྐྱེད་པར་ཟད། །ཅེས་གསུངས་པ་ཡང་
དོན་དེ་ལྟ་བུའི་གནད་ལ་གཏུག་པར་བྱའོ། །བདུན་པ་ནི། དེ་ལྟ་བས་ན་ཀུན་
བྱེད་རྒྱལ་པོ་རིག་པ་བྱང་ཆུབ་ཀྱི་སེམས་འདི་ལ་བྱ་རྩོལ་མཚན་མའི་ཡུལ་དུ་གྱུར་པ་
རྡུལ་ཙམ་ཡང་མེད་པས་རྣ་བའི་ཡུལ་དུ་ཚིག་དོན་རྣམ་པར་དབྱེ་ཞིང་རྒྱས་པར་བཤད་
པས་གཏན་ལ་ཕེབས་ཤིང་རྟོགས་པར་ནུས་པ་མ་ཡིན་ལ། རྗོད་བྱེད་ཚིགས་སུ་
བཅད་པ་ལ་སོགས་པའི་གསུང་རབ་སྡེ་སྣོད་ལ་བརྟེན་པས་ཀྱང་རྟོགས་པ་མིན་ཞིང་།
དེ་བཞིན་དུ་སེམས་གཞན་དུ་མ་ཡེངས་བར་རྩེ་གཅིག་ཏུ་བསྒོམས་པས་མ་ཡིན་ཞིང་
མ་བསྒོམས་པས་ཀྱང་མིན་ནོ་ཞེས་མི་བསྒོམས་པར་རང་བབས་སུ་འཇོག་གོ་སྙམ་ན་
དེ་ཡང་ཆེད་འཛིན་གྱི་བློ་ཡིན་པས་བློ་འདས་ཀྱི་དོན་དང་འགལ་བར་གསུངས་ལ།
དེ་བཞིན་དུ་ངག་གིས་སྙིང་པོ་གསང་སྔགས་བཟླ་བ་དང་ལག་པས་ཕྱག་རྒྱ་བཅའ་བ་
ལ་སོགས་པའི་རྩོལ་སྒྲུབ་རྒྱུ་འབྲས་ཀྱི་ཡུལ་ཀུན་ལས་འདས་པ་ཡིན་ཏེ། ཡེ་ཤེས་
བདུན་འབྱུང་གི་རྒྱུད་ལས། བསམ་མེད་རིག་པའི་གདེང་གིས་ཞི། །སྦྱངས་བ་མ་
ཡིན་གདོད་ནས་དག །མ་བགྲོད་བླ་མའི་ས་མཆོག་ནི། །དུས་གཅིག་གནས་པས་
བགྲོད་དུ་མེད། །ཕྱག་རྒྱ་མི་འཆིང་སྔགས་མི་ཟློས། །ཚོགས་དང་མཆོད་པ་མི་བྱེད་
-419 -



ལེའུ་དོན་བདུན་པ།
དོ། །ཁ་ཏོན་དྲི་དང་མཆོད་པ་ཡང་། །མ་བྱས་དངོས་གྲུབ་མཆོག་ཏུ་གྱུར། །ཇི་
སྲིད་རྩོལ་བའི་རྣམ་གྲངས་དགའ། །དེ་སྲིད་ལོག་པའི་གྲོང་ཁྱེར་ཏེ། །མ་བཙལ་
མ་སྦྱངས་གདོད་ནས་དག །ཅེས་གསུངས་སོ། །གསུམ་པ་དོན་བསྡུ་བ་ལ་
གཉིས་ཏེ། གཉིས་སུ་མེད་པ་སྤྲོས་བརྗོད་འདས་པ་དང་། དེ་ཉིད་གཞན་ལ་གདམས་
པར་བསྟན་པའོ། །དང་པོ་ནི། ཀྱེ་ཀུན་བྱེད་རྒྱལ་པོ་ང་ཡིས་བསྟན་པའི་སྙིང་པོ་བྱང་
ཆུབ་སེམས་ཀྱིས་འདི་ནི་སྲིད་ཞི་ཀུན་ཁྱབ་ཆེན་པོ་སྤྲོས་བྲལ་ནམ་མཁའ་ལྟ་བུའི་རང་
བཞིན་ཡིན་པས། འཁོར་འདས་ཀྱི་ཆོས་རྣམས་མ་ལུས་པ་ཀུན་འདི་ཡི་ངང་ལ་གཉིས་
མེད་མཉམ་པ་ཉིད་དུ་བརྟེན་པ་ཡིན་པས་འཁོར་འདས་སྤོང་ལེན་གྱི་ཆོས་གཉིས་སུ་
གྲུབ་པ་མེད་ལ་ཕྱོགས་ཆ་དབྱེ་བ་མེད་པར་འཁོར་འདས་ཀུན་ལ་ཁྱབ་ཀྱང་ངོ་བོ་ངོས་
བཟུང་དང་བྲལ་བ་ཡིན་པས་ཆེ་ཆུང་གི་དབྱེ་བ་མེད་ཅིང་། ཡེ་ནས་རྟོག་བྲལ་ཆོས་
ཀྱི་དབྱིངས་སུ་གནས་པ་ལས་གཡོ་བ་མེད་པས་རྣམ་པར་རྟོག་པ་དང་མི་རྟོག་པ་ལ་
སོགས་པའི་གཉིས་ཆོས་སུ་གྲུབ་པ་མེད་པར་སྤྲོས་བརྗོད་ཐམཾས་ཅད་ལས་འདས་པར་
བསྟན་པའོ། །གཉིས་པ་ནི། དེ་ལྟར་བྱང་ཆུབ་ཀྱི་སེམས་སྐྱེ་མེད་སྤྲོས་བརྗོད་
ལས་འདས་པ་དེ་ལས་འཁོར་འདས་ཐམས་ཅད་འདའ་བ་མེད་པའི་རྒྱུ་མཚན་དེ་ཡི་
ཕྱིར་ན། འགྲོ་བ་སེམས་ཅན་དང་དུས་གསུམ་སངས་རྒྱས་ཐམས་ཅད་ལ་སྔ་ཕྱི་དང་
བཟང་ངན་མེད་པར་དུས་གཅིག་ལ་རྩོལ་མེད་ལྷུན་གྱིས་གྲུབ་པའི་གནས་པའི་ཀུན་
བཟང་དབྱེ་བ་མེད་པའི་ས་འདི་ལ། སེམས་དཔའ་རྡོ་རྗེ་ཁྱོད་ཉིད་ལེགས་པར་གནས་
ནས་འགྲོ་བ་གཞན་རྣམས་ལ་ཡང་དེ་བཞིན་དུ་གདམས་པར་གྱིས་ཤིག་དང་མཐའ་
ཡས་པའི་འགྲོ་བ་ཐམས་ཅད་སྟོན་པ་ཀུན་བྱེད་ཉིད་དང་དབྱེར་མེད་པར་འགྱུར་རོ་
ཞེས་གསུངས་སོ། །ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་
དོན་ལ་སྦྱོང་མེད་ཀྱི་ལེའུ་སྟེ་བདུན་ཅུ་རྩ་བདུན་པའི་འགྲེལ་པའོ།། །།གསུམ་
པ་སྤྱོད་པ་བླང་དོར་མེད་པའི་དགོངས་པ་ལ་གནས་པའི་ལེའུ་དོན་བརྒྱད་པ་ལ་གཉིས་
- 420 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཏེ༑ བསྟན་པ་དང་། བཤད་པའོ། །དང་པོ་ནི། དེ་ལྟར་སྙིང་པོ་དོན་གྱི་ས་
ལ་སྒྲིབ་པ་སྦྱང་དུ་མེད་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་
ཆོས་ཐམས་ཅད་ཆོས་ཉིད་བྱང་ཆུབ་སེམས་ཀྱི་ངོ་བོར་གཉིས་སུ་མེད་པོ་མཉམ་ཉིད་
སྤྲོས་པ་དང་བྲལ་བ་ལ། ཐེག་པ་ཐུན་མོང་པ་ལྟར་དུ་སྤྱོད་པ་དགག་སྒྲུབ་དང་བླང་
དོར་བྱེད་དུ་མེད་པའི་དགོངས་པ་མ་བཅོས་རྣལ་དུ་བཞག་པ་ཡིན་ཚུལ་འདི་གསུངས་
སོ། །གཉིས་པ་རྒྱས་པར་བཤད་པ་ལ་གསུམ་སྟེ། རྣལ་བཞག་བླང་དོར་
མེད་པའི་སྤྱོད་པ་མདོར་བསྟན། དེའི་རང་བཞིན་རྒྱས་པར་བཤད། མ་བཙལ་
ལྷུག་པ་གཉིས་མེད་དུ་དོན་བསྡུ་བའོ། །དང་པོ་ནི། ཀྱེ་སྟོན་པའི་སྟོན་པ་ཀུན་བྱེད་
རྒྱལ་པོ་ཡིས་སྐྱེ་མེད་བྱང་ཆུབ་སེམས་ཀྱི་རང་བཞིན་ལ་ཇི་བཞིན་རྣལ་དུ་བཞག་སྟེ་
མ་བཅོས་པར་གནས་པའི་དགོངས་པ་ལོ་བཟང་པོ་དགེ་བའི་ཕྱོགས་བླང་བར་བྱ་བ་
དང་། ངན་པ་མི་དགེ་བའི་ཕྱོགས་དོར་བར་བྱ་བ་ཡི་གཉིས་ཆོས་གང་ཡོང་ཡོད་པར་
ལུང་མ་བསྟན་ཏེ། ཅིའི་ཕྱིར་ན་ཆོས་ཐམས་ཅད་སྐྱེ་མེད་བྱང་ཆུབ་སེམས་ཀྱི་ངོ་བོ་
ཡིན་ལ། སེམས་ཉིད་སྐྱེ་བ་མེད་པའི་རང་བཞིན་ནི་བཟང་པོར་སྒྲོས་འདོགས་པ་དང་
ངན་པར་སྐུར་པ་གདབ་པ་ཀུན་དང་བྲལ་བ་བློའི་སྤྱོད་ཡུལ་ལས་འདས་པ་སྟེ་དེས་ན་
དགེ་སྡིག་བླང་དོར་གང་ཡང་མེད་པའོ། །འོ་ན་གསུང་རབ་མདོ་རྒྱུད་རྣམས་ནས་བླང་
བྱ་དང་དོར་བར་བྱ་བ་གཉིས་ལ་འཇུག་ལྡོག་ཚུལ་བཞིན་བྱེད་པའི་སྒོ་ནས་སྡོམ་པ་དང་
དམ་ཚིག་མི་ཉམས་པར་བསྲུང་བར་གསུངས་པ་དེ་ཇི་ལྟར་ཡིན་ཞེ་ན། དེ་ནི་སྙིང་པོ་
བྱང་ཆུབ་སེམས་ཀྱི་རང་བཞིན་རྒྱུ་འབྲས་སྒྲོ་སྐུར་ལས་འདས་པ་ཁོང་དུ་ཆུད་པར་མི་
ནུས་པར་ཆོས་ཉིད་ཀྱི་དོན་ལ་འཁོར་འདས་སྤང་བླང་ལ་སོགས་པ་ཡོད་པར་ལྟ་ཞིང་
སྒྲོ་སྐུར་དང་རྒྱུ་འབྲས་ཀྱི་མཐའ་ལ་ཞེན་པ་ཅན་རྣམས་ཀྱི་ངོར་ལམ་ལ་རིམ་གྱིས་གཟུད་
པའི་ཆེད་དུ་སྐུ་གསུམ་གྱི་སྟོན་པ་རྣམས་ཀྱིས་དྲང་བའི་དོན་ཙམ་དུ་བསྟན་པ་ཡིན་ནོ། །
དེས་ན་གང་ཟག་སྐལ་བ་དང་ལྡན་པ་སུ་ཞིག་ཆོས་ཉིད་སྙིང་པོའི་དོན་ལ་ཞུགས་ནས་
-421 -



་ ལེའུ་དོན་བརྒྱད་པ།
ཇི་བཞིན་རྟོགས་པར་ནུས་པ་ཡིས། ཆོས་ཉིད་སྒྲོ་སྐུར་ལས་འདས་པ་སྙིང་པོའི་དོན་
དེ་ཐད་ཀར་མ་ནོར་བར་རྟོགས་པའི་ཆེད་དུ་རྫོགས་པ་ཆེན་པོ་རྒྱུ་འབྲས་སྒྲོ་སྐུར་ལས་
འདས་པའི་མ་བཅོས་རྣལ་མའི་ལམ་འདི་བསྟན་པ་ཡིན་པས། བླང་དོར་གྱི་ལམ་
གང་ལ་ཡང་རེ་དོགས་དང་བཟང་ངན་བླང་དོར་ལ་སོགས་པའི་རྟོག་དཔྱོད་ཀྱི་བསམ་
པ་ཀུན་ལས་འདས་པའི་དོན་ལ་གནས་པར་བྱེད་པ་དེ་ནི། སྟོན་པ་ཀུན་བྱེད་རྒྱལ་
པོའི་དགོངས་པ་ཆོས་ཐམས་ཅད་མཉམ་ཉིད་བླང་དོར་མེད་པར་རྟོགས་པ་ཡིན་པར་
ལུང་བསྟན་ཏོ། །དེ་ལྟར་སེམས་ཉིད་རང་བྱུང་གི་ཡེ་ཤེས་གདོད་ནས་རྒྱུ་འབྲས་
སྤང་བླང་གི་མཐའ་ལས་འདས་པའི་དོན་དེ་མ་ནོར་བར་རྟོགས་པའི་རྣལ་འབྱོར་བ་དེ་
ལ་ལས་དང་ཉོན་མོངས་པའི་སྒྲིབ་པས་གོས་པ་མེད་པར་གསུངས་ཏེ། རྡོ་རྗེ་སེམས་
དཔའ་ནམ་མཁའ་ཆེ་ལས། བསྐལ་པར་བསགས་པའི་མུན་ནག་ཐིབ་པོ་ཡང་། །
རིག་པའི་རྒྱལ་པོ་ཡེ་ཤེས་ཉི་ཟེར་གྱིས། །སྐད་ཅིག་ཡུད་ཙམ་ཉིད་ལ་གསལ་བར་
འགྱུར། །ཞེས་དང་། རྒྱུད་རྒྱལ་གསེར་གྱི་རུས་སྦལ་ལས། ལམ་ཆེན་འདི་ལ་
དགེ་སྡིག་གཉིས་མི་མངའ། །བདག་གཞན་མི་འཛིན་མི་མཐོང་ན། །ཉོན་མོངས་
ཀུན་ལ་འཇོལ་ཉོག་ཀྱང་། །རྣམ་གྲོལ་ལམ་ལ་བསྒྲིབ་མི་འགྱུར། །ཐེག་ཆེན་འདི་
དང་ལྡན་གྱུར་ན། །དགེ་དང་སྡིག་པ་གཉིས་མེད་དེ། །སྡིག་པ་ཀུན་ལས་ངེས་པར་
གྲོལ། །ཞེས་གསུངས་སོ། །དེ་ལྟ་ན་ཡང་རྫོགས་པ་ཆེན་པོའི་གནས་ལུགས་
ཇི་ཙམ་རྟོགས་པ་དེ་ཙམ་དུ་རང་འདོད་ཀྱི་བློ་དང་བྲལ་ཞིང་སྙིང་པོའི་ཡོན་ཏན་ཐམས་
ཅད་ཉི་མ་དང་ཟེར་བཞིན་དུ་འབྲལ་མེད་དུ་ཡོད་པས་གཞན་ལ་འཚེ་བ་སོགས་སྡིག་
པ་ཀུན་ལས་ངང་གིས་ལྡོག་པ་དང་། རྒྱུ་འབྲས་ལ་ཡིད་ཆེས་སེམས་ཅན་ལ་སྙིང་རྗེ་
སོགས་མེ་འབར་བ་ལ་ཤིང་བསྣན་པ་བཞིན་དུ་གོང་ནས་གོང་དུ་འཕེལ་བར་འགྱུར་
བ་ཡིན་ཏེ། སྔ་མ་ལས། དེ་ལྟར་དེ་བཞིན་ཆོས་ཀྱི་དབྱིངས་རིག་ན། །མ་རིག་
རྣམས་ལ་སྙིང་རྗེ་ཆེན་པོ་བསྐྱེད། །སྙིང་རྗེ་སྐྱེས་ནས་སྒྱུ་མའི་ཏིང་འཛིན་གྱིས། །འགྲོ་
- 422 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོན་ཐབས་ལ་སྤྱོད་པ་སྣ་ཚོགས་སྟོན། །ཞེས་དང་། ཨོ་རྒྱན་པདྨས། ལྟ་བ་ནམ་
མཁའ་བས་ཀྱང་མཐོ། །ལས་རྒྱུ་འབྲས་བག་ཕྱེ་བས་ཀྱང་ཞིབ། །ཅེས་གསུངས་པ་
ལྟ་བུ་ཡིན་གྱིས། གལ་ཏེ་རྒྱུ་འབྲས་ཁྱད་དུ་གསོད་པ་སོགས་རང་རྒྱུད་སྔར་བས་ཀྱང་
ཇེ་གྱོང་ལ་འགྲོ་བ་ལྟ་བུ་ཡིན་ན་དེ་ནི་རྫོགས་པ་ཆེན་པོའི་ལམ་ལས་གཞན་དུ་ནག་པོ་
ཁ་འབྱམ་བདུད་ཀྱི་ལྟ་བ་ཡིན་པར་ཤེས་པར་བྱའོ། །གཉིས་པ་ལ་གསུམ་སྟེ། བླང་
དོར་གཉིས་སུ་མེད་པའི་ངོ་བོ་སྤྱིར་བསྟན། དེའི་རང་བཞིན་བྱེ་བྲག་ཏུ་བཤད། སྤང་
གཉེན་གཉིས་སུ་མེད་པས་སྒོ་གསུམ་རྣལ་བཞག་ཆེན་པོའི་དོན་བསྡུས་ཏེ་བསྟན་
པའོ། །དང་པོ་ནི། ཀྱེ་སེམས་དཔའ་རྡོ་རྗེ་གོང་དུ་བསྟན་པ་དེ་ལྟར་ཆོས་ཉིད་
སྙིང་པོའི་རང་བཞིན་བླང་དོར་མེད་པའི་དོན་ལ་སྒོམས་པར་གྱིས་ཤིག དེ་ཡང་འདི་
ལྟར་ཀུན་བྱེད་བྱང་ཆུབ་ཀྱི་སེམས་ང་ནི་ཆོས་རྣམས་ཐམས་ཅད་ཀྱི་གནས་ལུགས་མ་
ནོར་བ་དོན་གྱི་སྙིང་པོ་ཡིན་ལ། དེ་ལྟ་བུའི་སྙིང་པོ་རང་བྱུང་གི་ཡེ་ཤེས་དེ་ཉིད་སྨྲ་
བརྗོད་སྤྲོས་པ་ཀུན་ལས་འདས་པས་བླང་དོར་གྱི་སྤྱོད་པ་དང་རྣམ་རྟོག་དགག་སྒྲུབ་
སོགས་ཀྱིས་བཅོས་པའི་ཡུལ་དུ་གྲུབ་པ་མེད་དེ་རང་བྱུང་འདུས་མ་བྱས་པ་ཡིན་ནོ། །
དེས་ན་རང་བཞིན་རྣལ་མར་གནས་པའི་ལམ་བྱ་རྩོལ་གྱི་གདུང་བ་མེད་པས་ཡེ་བདེ་
འགྱུར་བ་མེད་པ་ལམ་གཞན་ལས་ཁྱད་པར་དུ་འཕགས་པས་མཆོག་གི་དགོངས་པ་
དེ་ལ་ངང་གིས་གནས་པའི་ཚུལ་གྱིས་གོམས་པར་བྱེད་པ་ཙམ་ལས་སྤང་བླང་འབད་
རྩོལ་གྱི་བྱ་བ་གང་ཡང་མེད་ལ། དེ་ལྟར་གོམས་པར་བྱས་པས་ཀུན་བྱེད་རྒྱལ་པོའི་
དགོངས་དོན་མ་ནོར་བར་རྟོགས་པ་ན། སེམས་ཉིད་སྙིང་པོར་ཆོས་ཀུན་མཉམ་པ་
ཉིད་དུ་ཡེ་ནས་གནས་པ་ཡིན་པས། གཉིས་སུ་མེད་པའི་ཆོས་ཉིད་སྙིང་པོའི་དོན་
གཅིག་ལ་བླང་དོར་གཉིས་སུ་ཡོད་པར་སྟོན་པ་ཀུན་བྱེད་ཉིད་ཀྱིས་ལུང་མ་བསྟན་
ཞིང་། སེམས་ཉིད་སྐྱེ་བ་མེད་པ་རང་བྱུང་འདུས་མ་བྱས་པ་དེ་ལ་སྐྱེ་ཞིང་འཇིག་པའི་
ཆོས་སུ་གྲུབ་པའང་ལུང་མ་བསྟན་ལ། དེ་བཞིན་དུ་སྤྲོས་བྲལ་ནམ་མཁའ་ལྟ་བུའི་
-423-



ལེའུ་དོན་བརྒྱུད་པ།
རང་བཞིན་ལ་བཟང་ངན་དང་གཙང་རྨེའི་ཆོས་སུའང་གྲུབ་པར་ལུང་མ་བསྟན་ཏེ།
རྟོག་དཔྱོད་གཉིས་འཛིན་གྱི་བསམ་པའི་ཡུལ་ཀུན་ལས་འདས་པར་ལུང་བསྟན་པར་
གསུངས་སོ། །གཉིས་པ་བྱེ་བྲག་ཏུ་བཤད་པ་ལ་གསུམ་སྟེ། བློའི་ཡུལ་ལས་
འདས་པས་བླང་དོར་མེད་པ་དང་། ཐམས་ཅད་སེམས་ཉིད་བཏང་བཞག་མེད་པར་
གཅིག་པས་བླང་དོར་མེད་པ་དང་། སེམས་དང་ཆོས་ཉིད་མཁའ་ལྟར་གཅིག་པས་
བླང་དོར་མེད་པར་བསྟན་པའོ། །དང་པོ་ནི། ཀྱེ་སེམས་དཔའ་རྡོ་རྗེ་སྙིང་
པོ་བྱང་ཆུབ་ཀྱི་སེམས་བླང་དོར་གཉིས་སུ་མེད་པའི་དོན་འདི་ཉིད་ངེས་པར་རམ་མ་
ནོར་བར་ད་བསྒོམས་པར་གྱིས་ཤིག དེ་ལ་བསྒོམ་པའི་བློ་དང་བསྒོམ་པར་བྱ་བའི་
ཡུལ་ཉིད་ནི་ཐ་དད་གཉིས་ཆོས་ཀྱི་རང་བཞིན་དུ་མ་གྲུབ་པར་གཉིས་མེད་མཉམ་པ་
ཆེན་པོ་མ་བཅོས་ལྷུན་གྱིས་གྲུབ་པའི་བདག་ཉིད་ཅན་ཀུན་བྱེད་བྱང་ཆུབ་སེམས་ཀྱི་
རང་བཞིན་དུ་གཅིག་པ་ཡིན་ལ། དེ་ལྟ་བུའི་བྱང་ཆུབ་སེམས་ཀྱི་རང་བཞིན་བསྒོམ་
པ་དང་མི་བསྒོམ་པ་ལ་སོགས་པའི་རྣམ་པར་རྟོག་པའི་བློ་ཡི་སྤྱོད་ཡུལ་ཀུན་ལས་འདིས་
པ་ཡིན་པས་བསྒོམ་འདོད་ཀྱི་རེ་དོགས་མ་བྱེད་པར་མ་བཅོས་རྣལ་མའི་ངང་ལ་ཇི་
བཞིན་བླང་དོར་མེད་པར་གོམས་པར་གྱིས་ཤིག་ཅེས་པ་སྟེ། སྙིང་པོ་དོན་གྱི་རྒྱུད་
ལས། མ་བཙལ་རང་བཞིན་བཞག་ན་བསམ་པ་ཟད། །ཡེངས་མེད་ཐབས་ཀྱིས་
གནས་ན་བཅིངས་བ་གྲོལ། །མཐའ་དབུས་ཕྱི་ནང་མེད་པ་ཆོས་ཀྱི་དབྱིངས། །རང་
བཞིན་དག་པའི་དོན་ལ་བསྒོམ་དུ་མེད། །མ་ཡེངས་ཡལ་བར་བཞག་པས་རང་བཞིན་
གོམས། །ཞེས་གསུངས་པ་ལྟར་རོ། །གཉིས་པ་ནི། ཀྱེ་སེམས་དཔའ་ཆེན་
པོ༈ སྟོན་པ་ཀུན་བྱེད་རྒྱལ་པོ་རིག་པ་བྱང་ཆུབ་ཀྱི་སེམས་ང་ཡི་རང་བཞིན་ནི་ཡེ་ནས་
སྤང་བླང་བཅོས་བསྒྱུར་དང་བྲལ་བའི་རང་བཞིན་ཡིན་པའི་ཕྱིར་ན། སྟོན་པ་ང་ཡི་
འཁོར་དུ་འདུས་པའི་ཚོགས་རྣམས་ལ་དགེ་སྡིག་དང་བཟང་ངན་གཙང་རྨེ་ལ་སོགས་
པ་བླང་བོ་དང་དོར་བར་བྱ་བའི་རྩོལ་སྒྲུབ་ཀྱི་ཡུལ་དུ་གྱུར་པའི་ཆོས་ཞིག་ཡོད་པ་ཉིད་
+424-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུ་ཀུན་བྱེད་ང་ཡིས་མི་སྟོན་ཞིང་། ཆོས་ཉིད་གཅིག་གི་རང་བཞིན་ལ་འཁོར་འདས་
སོགས་གཉིས་ཆོས་སུ་དབྱེ་བའི་ཆོས་ཀྱང་མི་སྟོན་པར་གསུངས་ཏེ། ལ་ཟློ་ལས། ཀྱེ་
སེམས་དཔའ་ཆེན་པོ་དགོངས་ཤིག འདི་ལས་ལྷག་པའི་ཆོས་ལ་མ་རྟོགས་ཤིག །
བརྟགས་ན་སྙིང་པོའི་དོན་ལ་བསྒྲིབ་པ་ཡིན། །ལུས་ངག་རྩོལ་བ་དང་དུ་མ་ལེན་ཅིག །
བླང་ན་རྩོལ་བའི་ནད་ཀྱིས་གོལ་བ་ཡིན། །གོལ་ས་སྒྲིབ་པར་རང་ས་མ་འཛིན་ཅིག །
རང་གིས་རང་ས་བཟུང་བ་དེ་ཡིས་ནི། །ལྷུན་གྲུབ་སྙིང་པོའི་དོན་ལ་ལ་མི་ཟློས། །ལ་
ཟློས་ཆོས་སུ་གསུངས་པ་དེ་ལ་ནི། །བདག་དང་གཞན་དུ་གྲུབ་པ་གཉིས་མེད་པས། །
རྩིས་མེད་རྩིས་ལས་འདས་པར་ང་ཡིས་བསྟན། །རང་ལ་ལྷུན་གྱིས་གྲུབ་པས་བསྒྲུབ་
མི་དགོས། །དམིགས་པའི་ཡུལ་ལས་འདས་པས་བསྒོམ་མི་དགོས། །མཚོན་པའི་
ཚིག་ལས་འདས་པས་ཤེས་མི་དགོས། །ཡིད་ཀྱི་བྱས་པ་ཀུན་དང་བྲལ་བས་ན། །
གཞུངས་པའི་ཡིད་ཀྱིས་དེ་ལ་བསམ་དུ་མེད། །རྒྱུ་མེད་རྐྱེན་ལས་བྱུང་བ་མ་ཡིན་པས། །
བསོད་ནམས་ཚོགས་ཀྱང་ངེས་པར་བསག་ཏུ་མེད། །ཅེས་གསུངས་པ་ལྟར་བྱ་བྱེད་
བླང་དོར་སོགས་ཅི་ཡང་ཡོད་པར་མི་སྟོན་ལ། འོ་ན་ཇི་ལྟར་སྟོན་ཞེ་ན་སྙིང་པོ་རང་
བྱུང་གི་ཡེ་ཤེས་ཆོས་ཐམས་ཅད་ཀྱི་རང་བཞིན་དུ་གནས་པ་དེ་བློས་རྟོག་པ་དང་དཔྱོད་
པའི་ཡུལ་ལས་འདས་པ་ཡིན་པས་རྟོག་དཔྱོད་ཀྱིས་བསམ་པར་མི་བྱེད་ཅིང་། སེམས་
ཉིད་མ་བཅོས་ཇི་བཞིན་པ་ཡི་དོན་ལ་སྒོམ་སྒྲུབ་གྱི་རྩོལ་བས་འཆོས་པར་མ་བྱེད་པར་
བླང་དོར་གྱི་བྱ་བ་གང་ཡང་མེད་པར་བྱར་མེད་རང་བབས་སུ་བཏང་སྟེ། རྩི་སྣང་ཅི་
ཤར་གྱི་ཆོས་ཐམས་ཅད་ཆོས་ཉིད་གཅིག་གི་རང་བཞིན་དུ་ཤེས་པར་གྱིས་ལ། གཉིས་
འཛིན་མཚན་མའི་བློ་ཡིས་ཅི་ཡང་མ་བསམ་པར་བློ་འདས་སྤྲོས་པ་དང་བྲལ་བའི་ངང་
ལ་རང་བཞིན་དུ་ཞོག་ཅིག་དང་། དེ་ལྟར་བཞག་པས་ཡེ་གྲོལ་གཞི་རྩ་དང་བྲལ་
བའི་དོན་དེ་མངོན་དུ་འགྱུར་བར་སྟོན་ཏོ་ཞེས་སོ། །གསུམ་པ་ནི། ཀྱེ་སེམས་
དཔའ་རྡོ་རྗེ་ཆེན་པོ་སྤྱོད་པ་སྤང་བླང་ལས་འདས་པའི་དོན་འདི་དུ་བསྒོམས་ཤིག་དེ་
-425-



ལེའུ་དོན་བརྒྱད་པ།
ཡང་ཇི་ལྟར་ཞེ་ན་བླང་དོར་གཉིས་སུ་མེད་པའི་ཆོས་ཉིད་ཡེ་སྟོང་ཆེན་པོ་དང་དབྱེར་
མེད་པའི་སྙིང་པོ་བྱང་ཆུབ་ཀྱི་སེམས་འདི་ལ་ནམ་མཁའ་ལྟར་རང་བྱུང་འདུས་མ་བྱས་
པའི་རང་བཞིན་དུ་གནས་པས་ལུས་སེམས་རྩོལ་སྒྲུབ་ཀྱི་བྱ་བས་བཅོས་སུ་མེད་ལ།
འདུ་ཤེས་ཞེན་འཛིན་གྱི་ཡུལ་དུ་གྲུབ་པ་མེད་པས་ཆེད་འཛིན་གྱིས་བློས་བསྒོམ་དུ་
མེད་པ་དང་། ནམ་མཁའ་ལྟར་སྤྲོས་པ་ཐམས་ཅད་རབ་ཏུ་ཞི་ཞིང་ཀུན་རྟོག་གི་རྙོག་
པ་ཀུན་དང་བྲལ་བ་ལ་བྱ་བྱེད་ཀྱི་བླང་དོར་ཅི་ཡང་མེད་པ་དང་། འགྱུ་འཕྲོའི་རྟོག་
པ་ཀུན་གྱིས་ངང་གིས་དབེན་པས་ཕྱི་ཚོགས་དྲུག་གི་ཡུལ་ལ་མི་འཇུག་ཅིང་། མཉམ་
ཉིད་བླང་དོར་དང་བྲལ་བའི་དགོངས་པའི་དོན་ལ་ཡོང་དམིགས་ཤིང་འཇུག་པ་དང་
བྲལ་བ་ཡིན་པས་སྒོམ་སྒྲུབ་དང་བླང་དོར་ཅི་ཡང་མེད་པའི་དོན་ལ་གོམས་པར་གྱིས་
ཤིག་ཅེས་གདམས་པའོ། །གསུམ་པ་ནི། ཀྱེ་སེམས་དཔའ་རྡོ་རྗེ་གོང་དུ་
བསྟན་པ་དེ་ལྟ་བུའི་སེམས་ཉིད་མཁའ་ལྟར་དག་པས་བཅོས་བསྒྱུར་བླང་དོར་མེད་པའི་
དོན་དེ་ལེགས་པར་སྟེ་རེ་དོགས་སྤང་དུ་འཛིན་པའི་བློ་ཡིས་མ་སྦག་པར་ད་ལྟ་སྟོན་པ་
ཀུན་བྱེད་ཉིད་ཀྱིས་ཇི་ལྟར་ལུང་བསྟན་པ་ལྟར་དུ་སྒོམས་པར་གྱིས་ཤིག དེ་ཡང་ཇི་
ལྟར་བསྒོམ་ན་ཡུལ་ཡུལ་ཅན་གྱི་སྤྲོས་པ་ཐམས་ཅད་གདོད་ནས་ཡེ་སྟོང་ཆེན་པོ་མཐའ་
གྲོལ་ནམ་མཁའ་ལྟ་བུའི་རང་བཞིན་དུ་ཤེས་པར་བྱས་ནས། དབང་པོ་ཡི་ཤེས་པ་
ཕྱི་ཚོགས་དྲུག་གི་ཡུལ་ལ་མི་རྟོག་ཅིང་སེམས་བྱུང་ཚོར་གྱི་རྟོག་པ་རྩེ་གཅིག་ནང་དུའང་
མི་སྡུད་ལ། སྤང་བྱའི་ཆོས་སུ་གྲུབ་པ་གང་ཡང་མེད་པས་གཉེན་པོ་ཡི་བློ་ཡང་མ་
བརྟེན་པ་དང་། ལུས་སེམས་ཀྱི་རྒྱུད་ཀྱང་མ་སྦྱོངས་བར་ཡེ་ནས་སྒྲིབ་བྲལ་ཀ་དག་
གི་རང་བཞིན་དུ་རྟོགས་པས་ལུས་ངག་སེམས་ཀྱི་སྤྱོད་པ་ཐམས་ཅད་མ་བཅོས་ཇི་བཞིན་
པ་རུ་བཞག་པ་འདི་ཉིད། ཆོས་ཉིད་སྙིང་པོའི་དོན་དུ་རྟོགས་པར་གྱིས་ཤིག་ཅེས་
སེམས་ཉིད་སྙིང་པོའི་དོན་ལ་སྒོམ་སྒྲུབ་བླང་དོར་གང་ཡང་མེད་པར་བསྟན་པའོ། །
རྩ་བའི་གསུམ་པ་གཉིས་མེད་དུ་དོན་བསྡུ་བ་ནི། ཀྱེ་སྟོན་པ་ཀུན་བྱེད་རྒྱལ་པོ་ང་ཡི་
-426 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྤྱོད་པ་ནི་བླང་དོར་རྩོལ་སྒྲུབ་ཀྱིས་མ་བཙལ་བར་སྒོ་གསུམ་མ་བཅོས་ལྷུག་པར་
གནས་པས་དོན་ཀུན་ཡོངས་སུ་རྫོགས་པ་ཡིན་ཏེ། སྙིང་པོ་དོན་གྱི་རྒྱུད་ལས། མ་
བསཾམ་རང་བཞིན་བཞག་པས་སྒྲིབ་པ་འབྱུང་། །མུན་པ་ཡེ་ནས་དག་པས་བསལ་
མི་དགོས། །ལྷུན་གྱིས་གྲུབ་པས་གཞན་ལ་གསོལ་མི་འདེབས། །རང་ལ་རྫོགས་
པས་མི་བསྙེག་མི་བགྲོད་དེ། །མ་བྱས་རང་བཞིན་གནས་པས་འདི་ཉིད་རྫོགས། །
བྱ་བ་མི་དགོས་མི་བཙལ་མི་བསྒྲུབ་ཅིང་། །དགེ་སྡིག་མི་འབྱེད་ཡེ་ནས་གོས་པ་མེད། །
ཅེས་གསུངས་པ་ལྟར་རོ། །དེས་ན་ཆོས་ཐམས་ཅད་ཆོས་ཉིད་སྙིང་པོའི་དོན་
དུ་འདུས་ཤིང་དབྱེར་མེད་པས་བླང་དོར་མེད་ལ། འཁོར་འདས་མཉམ་ཉིད་དུ་
རྟོགས་ཏེ་རེ་དོགས་ཀྱི་འཁྲི་བ་ཐམས་ཅད་རྣམ་པར་ཆད་པས་མྱ་ངན་ལས་འདས་པ་
དོན་དུ་གཉེར་བ་ཡང་མེད་པའི་ཕྱིར་ན་ལམ་ལ་མི་བསྒོམ་པ་སྟེ་རྩོལ་སྒྲུབ་ཐམས་ཅད་
དང་བྲལ་བ་ཡིན་ནོ། །དེ་ལྟ་བུའི་ཀུན་བྱེད་ང་ཡི་སྤྱོད་པ་བྱར་མེད་ལྷུན་གྲུབ་ཀྱི་དོན་
གང་ཞིག་རྟོགས་པས་དུས་གསུམ་གྱིས་བསྡུས་པའི་ཆོས་ཐམས་ཅད་སྐྱེ་མེད་བྱང་ཆུབ་
སེམས་ཀྱི་ངང་ན་དོན་ཐ་དད་དུ་གྲུབ་པ་མེད་པར་མཉམ་ཉིད་གཅིག་གི་རང་བཞིན་
དུ་གནས་པ་ལ། སྤྱོད་པ་བླང་དོར་གྱི་སྒོ་ནས་འཇུག་པ་དང་མི་འཇུག་པ་ཞེས་པའི་
ཚིག་ཙམ་ལས་ཀྱང་ཤིན་ཏུ་འདས་པ་ཡིན་པས། ཀུན་བྱེད་རྒྱལ་པོའི་སྤྱོད་པ་འདི་
ནི་བླང་དོར་མེད་པར་གཉིས་མེད་མཉམ་པ་ཉིད་ཀྱི་རང་བཞིན་དུ་ལུང་བསྟན་ཏོ། །
ཞེས་གསུངས་སོ། །ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་
ལས་མཉམ་པ་ལ་བླང་དོར་མེད་པར་བསྟན་པའི་ལེའུ་སྟེ་བདུན་ཅུ་རྩ་བརྒྱད་པའི་
འགྲེལ་བའོ།། །།དོན་གསུམ་པ་ལྷུན་གྲུབ་རང་གནས་ཆེན་པོའི་འབྲས་བུ་རང་
ལ་གནས་པའི་དོན་ལ་ཇི་ལྟར་བསྒོམ་པའི་ཚུལ་ལ་གཉིས་ཏེ། ཡེ་ཤེས་སྒྲིབ་པ་མེད་
པ་དང་། ལྷུན་གྲུབ་རེ་དོགས་ལས་འདས་པའི་དོན་ལ་ཇི་ལྟར་བསྒོམ་པའོ། །དང་
པོ་རང་བྱུང་གི་ཡེ་ཤེས་གདོད་ནས་འོད་གསལ་བས་སྒྲིབ་པ་བསལ་དུ་མེད་པའི་ལེའུ་
- 427 -



ལེའུ་དོན་དགུ་བ།
དོན་དགུ་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་
སྤྱོད་པ་བླང་དོར་མེད་པ་མ་བཅོས་རྣལ་མའི་དོན་ལ་ཇི་ལྟར་བསྒོམ་ཚུལ་བསྟན་པ་དེ་
ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས། སེམས་ཉིད་རང་བྱུང་གི་ཡེ་ཤེས་ཆོས་
ཉིད་སྙིང་པོའི་ངང་ལ་ཉོན་ཤེས་ཀྱི་སྒྲིབ་པ་ཞིག་ཡེ་ནས་ཡོད་མ་མྱོང་བས། ད་ལམ་
གྱི་འབད་རྩོལ་ལ་བརྟེན་ནས་བསལ་དུ་མེད་པའི་སྒྲིབ་མེད་འོད་གསལ་ཆེན་པོའི་
དགོངས་པ་འདི་གསུངས་སོ། །གཉིས་པ་རྒྱས་པར་བཤད་པ་ལ་གསུམ་སྟེ།
སེམས་ཉིད་སྒྲིབ་པ་མེད་པའི་ངོ་བོར་མདོར་བསྟན། རང་བཞིན་རྒྱས་པར་བཤད།
ཐུགས་རྗེ་སྒྲིབ་མེད་གཅིག་ཏུ་དོན་བསྡུ་བའོ། །དང་པོ་ནི། ཀྱེ་སྟོན་པའི་སྟོན་པ་
ཀུན་བྱེད་རྒྱལ་པོ་ང་ཡིས་ཆོས་ཐམས་ཅད་ཀྱི་སྙིང་པོ་རིག་པ་བྱང་ཆུབ་ཀྱི་སེམས་ལ་
ཡཾ་ནས་སྒྲིབ་པ་མེད་པར་གདོད་ནས་སྒྲིབ་མེད་ཡེ་སངས་རྒྱས་པའི་རང་བཞིན་དུ་
དགོངས་ཤིང་རྟོགས་པར་ལུང་བསྟན་པ་ནི། ཇི་ལྟར་ན་འཁོར་འདས་གཉིས་སུ་
སྣང་བའི་ཆོས་རྣམས་མ་ལུས་པ་ཐམས་ཅད་གདོད་ནས་སྐྱེ་བ་མེད་པ་སྤྲོས་བྲལ་ཆོས་
ཀྱི་དབྱིངས་སུ་ཐ་དད་མེད་པར་ཆོས་ཀུན་དབྱེར་མེད་རོ་གཅིག་ཉིད་དུ་གནས་པ་ཡིན་
པས། དེ་ལྟ་བུའི་སྐྱེ་མེད་བྱང་ཆུབ་ཀྱི་སེམས་སྙིང་པོ་རང་བྱུང་གི་ཡེ་ཤེས་དུས་གསུམ་
གྱི་རྒྱལ་བ་ཀུན་གྱི་ཐུགས་གཉིས་སུ་མེད་པའི་ཡེ་ཤེས་ཀྱི་རང་བཞིན་ཡེ་ནས་འོད་གསལ་
བའི་ངོ་བོ་དེ་ལ་ནམ་མཁའ་ལྟར་ཆ་ཤས་ཀྱི་དབྱེ་བ་ཕྱེ་རུ་མེད་པས་ལ་ལ་སྒྲིབ་པ་དང་
ལ་ལ་མི་སྒྲིབ་པའི་ཁྱད་པར་བསྟན་པ་མེད་པར་སྒྲིབ་མེད་ཆོས་སྐུ་ཆེན་པོ་གཅིག་ཏུ་
གནས་པ་ཡིན་ནོ། །གཉིས་པ་རང་བཞིན་རྒྱས་པ་བཤད་པ་ལ་བདུན་ཏེ། སེམས་
ཉིད་གཅིག་ལ་སྒྲིབ་མི་སྒྲིབ་སེམས་དེ་ཉིད་ཀྱིས་བྱེད་པར་འདོད་པ་མི་འཐད་པར་
བསྟན་པ། རྣལ་བཞག་རང་བཞིན་འོད་གསལ་གཅིག་ཏུ་བསྟན་པ། ཡེ་ཤེས་རང་
བྱུང་གི་ངེས་ཚིག་བསྟན་པ། ཡེ་ཤེས་ནང་གསལ་ཡིན་པས་ཡུལ་ལ་མི་སྤྱོད་པར་
བསྟན་པ། ཆོས་ཀུན་རང་བཞིན་ཀུན་བྱེད་དུ་འདུ་བར་བསྟན་པ། དེ་ཉིད་ཀྱི་དོན་
-428-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལ་གོམས་པས་བསམ་གྱིས་མི་ཁྱབ་པའི་དགོངས་པ་ལ་གནས་པར་བསྟན་པ། ཆོས་
ཀུན་ཡེ་ནས་གཉིས་སུ་མེད་པས་དེའི་ངང་ལས་མ་ཡེངས་རེ་དོགས་ཆད་པའི་ཚུལ་དུ་
བསྟན་པའོ། །དང་པོ་ནི། ཀྱེ་སེམས་དཔའ་རྡོ་རྗེ། འདི་ལྟར་སྙིང་པོ་བྱང་
ཆུབ་ཀྱི་སེམས་ལ་སྒྲིབ་པ་ཞིག་ངང་གིས་མ་གྲུབ་པས་སྒྲིབ་མེད་འོད་གསལ་ཆེན་པོ་མ་
བཅོས་ལྷུན་གྱིས་གྲུབ་པའི་དོན་འདི་ཉིད་གོལ་འཆུག་མེད་པར་ལེགས་པར་དུ་བསྒོམས་
ཤིག དེ་ཡང་སངས་རྒྱས་དང་སེམས་ཅན་དུ་སྣང་བ་འདི་ཐམས་ཅད་སྐྱེ་མེད་ཆོས་
ཀྱི་དབྱིངས་སུ་ཐ་དད་མེད་པར་གཅིག་གི་རང་བཞིན་ཡིན་པ་ལ། སེམས་ཅན་གྱི་
རྒྱུད་སྒྲིབ་པ་དང་བཅས་པ་དང་སངས་རྒྱས་རྣམས་ཀྱི་ཐུགས་མི་སྒྲིབ་པའི་རང་བཞིན་
ཅན་དུ་བལྟས་ཏེ། དེ་ལྟར་བཟང་ངན་གྱི་ཆ་གཉིས་སུ་དབྱེ་ཞིང་དེ་ལ་སྤོང་ལེན་བྱེད་
པར་གང་ཟག་སུ་ཞིག་གིས་འདོད་པ་དེ་ནི་ཆོས་རྣམས་ཀུན་གྱི་གནས་ལུགས་དོན་དམ་
འདུས་མ་བྱས་པའི་རང་བཞིན་སེམས་ཉིད་སྙིང་པོའི་དོན་དང་འགལ་བར་འགྱུར་བ་
ཡིན་ཏེ་གཉིས་སུ་མེད་པའི་དོན་ལ་སློང་ལེན་གཉིས་བཅས་སུ་ལྟ་བ་ཡིན་པའི་ཕྱིར་
རོ༑ ༑ཀློང་ཆེན་ལས། མ་རིག་ཆོས་སྐུ་རང་བཞིན་གཅིག །སངས་རྒྱས་སེམས་
ཅན་དོན་དུ་གཅིག །ཅེས་དང་། ངེས་དོན་འདུས་པ་ལས། འཁྲུལ་མ་མྱོང་བས་མ་
རིག་མེད། །རྟོགས་མ་མྱོང་བས་ཡེ་ཤེས་མེད། །དེ་ཕྱིར་དོན་ལ་ཡེངས་བ་དང་། །
མ་ཡེངས་ངང་དུ་ཤན་མ་ཕྱེ། །ཞེས་སེམས་ཉིད་ཆོས་སྐུ་ཆེན་པོ་ཐིག་ལེ་ཉག་གཅིག་
གི་རང་བཞིན་ལ་སྒྲིབ་པ་ཡོད་མེད་དང་འཁྲུལ་དང་མ་འཁྲུལ་སངས་རྒྱས་དང་སེམས་
ཅན་ལ་སོགས་པའི་དབྱེ་བ་མེད་པར་བསྟན་པ་ལྟར་རོ། །གཉིས་པ་ནི། འོ་
ན་མ་དག་འཁོར་བའི་ཆོས་སྣ་ཚོགས་སུ་སྣང་བ་འདི་སྤང་བྱ་སྒྲིབ་པའི་རང་བཞིན་མིན་
ན་ཇི་ལྟར་ཡིན་སྙམ་ན། ཀུན་བྱེད་བྱང་ཆུབ་ཀྱི་སེམས་ཀྱིས་འོད་གསལ་སྒྲིབ་གཡོག་
དང་བྲལ་བའི་དགོངས་པ་ལུང་བསྟན་པ་ནི། འདི་ལྟར་སྐྱེ་མེད་བྱང་ཆུབ་སེམས་ཀྱི་
དོན་ལ་བསྒོམས་པར་བྱས་པས་སྐྱེ་བའི་ཆོ་འཕྲུལ་དུ་ཤར་བ་སྣང་སྲིད་སྣོད་བཅུད་དུ་
བ 429 -



ལེའུ་དོན་དགུ་བ། ་
སྣང་བའི་ཆོས་འདི་ཐམས་ཅད་སྐྱེ་མེད་གདོད་ནས་དག་པའི་སྙིང་པོར་ཐ་དད་མེད་
པར་སེམས་ཉིད་འོད་གསལ་བའི་རོལ་རྩལ་དུ་རྟོགས་པར་འགྱུར་བས་མ་དག་སྤང་
བྱའི་ཆོས་སུ་གྲུབ་པ་རྡུལ་ཙམ་ཡང་མེད་དེ། གྲུབ་དབང་ས་ར་ཧ་པས། སྣང་གྲགས་
ཐམས་ཅད་སྒྱུ་མ་སྨིག་རྒྱུ་དང་། །གཟུགས་བརྙན་དང་མཚུངས་དངོས་པོའི་མཚན་
མ་མེད། །སྒྱུ་མར་སྣང་མཁན་སེམས་ཉིད་ནམ་མཁའ་སྟེ། །མཐའ་བྲལ་དབུས་
མེད་སུས་ཀྱང་ཤེས་མི་འགྱུར། །གང་གཱ་ལ་སོགས་ཆུ་ཀླུང་སྣ་ཚོགས་པ། །བ་ཚྭ་
ཅན་གྱི་རྒྱ་མཚོར་རོ་གཅིག་ལྟར། །བརྟགས་པའི་སེམས་དང་སེམས་བྱུང་ཐམས་
ཅད་ཀུན། །ཆོས་ཀྱི་དབྱིངས་སུ་རོ་གཅིག་ཤེས་པར་གྱིས། །ཞེས་གསུངས་པ་ལྟར་
སྣང་གྲགས་དྲན་རྟོགས་ཀྱི་ཆོས་ཐམས་ཅད་ཆོས་དབྱིངས་བྱང་ཆུབ་སེམས་ཀྱི་རྩལ་
ལས་ཤར་བའི་མེད་སྣང་སྟོང་གཟུགས་ཀྱི་རོལ་པ་ཙམ་ལས་སྤང་བྱའི་ཆོས་སུ་མ་གྲུབ་
པར་བསྟན་ལ། དེས་ན་ཕྱི་ནང་སྣང་སྲིད་ཀྱི་ཆོས་འདི་དག་ཇི་ལྟར་སྣང་ཞིང་གསལ་
བའི་དུས་ཉིད་ནས་སེམས་ཉིད་སྙིང་པོའི་ཀློང་ནས་སྐད་ཅིག་ཀྱང་གཡོ་མ་མྱོང་བར་
རྟོགས་ཏེ། ནམ་མཁའ་ལྟར་རྟོག་དཔྱོད་ལས་འདས་པའི་དོན་ལ་གང་ཞིག་གནས་
པར་བྱས་པས་སྒྲིབ་པ་དང་མི་སྒྲིབ་པ་ཐམས་ཅད་སྙིང་པོ་བྱང་ཆུབ་ཀྱི་སེམས་སུ་འབྱེད་
པ་མེད་པར་གནས་པའི་དོན་རྟོགས་པར་འགྱུར་བ་ཡིན་ནོ། །གསུམ་པ་ནི། ཀྱེ་
སེམས་དཔའ་རྡོ་རྗེ་སྟོན་པ་ཀུན་བྱེད་རྒྱལ་པོས་རང་སྣང་མ་བཅོས་པའི་འཁོར་ལ་ཆོས་
ཐམས་ཅད་ཀྱི་སྙིང་པོ་རང་བྱུང་ཡེ་ཤེས་ཀྱི་ངེས་ཚིག་ཇི་ལྟར་ཡིན་པ་ལུང་བསྟན་པ་ནི།
འདི་ལྟར་ཡེ་ཤེས་ཞེས་བརྗོད་པའི་དོན་ནི་སྒྲིབ་པ་ཞིག་གཤིས་ལ་ཞུགས་པ་མེད་པས་
ཡེ་ནས་རང་བཞིན་གྱིས་འོད་གསལ་བའི་དོན་དུ་བསྟན་ལ། རང་བྱུང་ཞེས་པ་ནི་
རྒྱུ་རྐྱེན་གྱིས་གསར་དུ་བསྐྱེད་པ་མེད་པའི་རང་བཞིན་མཁའ་ལྟར་ཀུན་ལ་ཁྱབ་ཅིང་
ཆོས་རྣམས་ཀུན་གྱི་སྙིང་པོར་གནུས་པའི་དོན་ཏེ། དེ་ཉིད་ཚུལ་བཞིན་རྟོགས་པས་
དག་པ་མྱང་འདས་ཀྱི་ཆོས་སུ་སྒྲོ་འདོགས་པ་དང་། མ་དག་འཁོར་བའི་ཆོས་སུ་སྐུར་
- 430 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་གདབ་པ་སོགས་སྒྲོ་སྐུར་གྱི་མཐའ་ཀུན་ལས་འདས་པའི་སྟོན་པ་ཀུན་བྱེད་རྒྱལ་པོའི་
དགོངས་པ་མཐའ་གྲོལ་བློ་འདས་ཆེན་པོར་མངོན་དུ་འགྱུར་བ་ཡིན་ནོ་ཞེས་སོ། །
བཞི་པ་ནི། ཀྱེ་རང་བྱུང་གི་ཡེ་ཤེས་ཡེ་ནས་རང་ལ་ཆོས་ཉིད་སྙིང་པོའི་ཚུལ་དུ་འདུ་
འབྲལ་མེད་པར་གནས་ཤིང་སྒྲིབ་པ་མེད་པ་དེ་ཡི་ཕྱིར་ན། སེམས་དཔའ་རྡོ་རྗེ་ཁྱོད་
ཀྱིས་དེ་ལྟ་བུའི་སེམས་ཉིད་རྣལ་མའི་དོན་ལ་ད་སྒོམས་ཤིག དེ་ཡང་རང་བྱུང་གི་ཡེ་
ཤེས་དེ་ཉིད་འཛིན་བྱེད་རྣམ་རྟོག་གི་དམིགས་པ་ཀུན་ལསཾ་འདུས་པ་ཡིན་པས་བློ་རྣམ་
པར་རྟོག་པས་ཇི་བཞིན་དུ་རྟོགས་ཤིང་བསྒོམ་པར་བྱེད་པ་ཡི་སྒོ་ནས་དམིགས་པའི་
དོན་ནམ་ཡུལ་དུ་གྲུབ་པ་ཞིག་ཏུ་གཞོག་ཅིང་འཛིན་པར་མི་བྱེད་དེ་རྣམ་པར་རྟོག་པ་
ཀུན་དང་བྲལ་བ་ཡིན་པའི་ཕྱིར་རོ། །དེ་བཞིན་དུ་བཟུང་བའི་ཡུལ་ལས་འདས་
པ་ཡུལ་མེད་ཟང་ཐལ་གྱི་རང་བཞིན་ཡིན་པས་ཕྱི་ཚོགས་དྲུག་གི་ཡུལ་ལ་རྣམ་ཤེས་
གཡེངས་སུ་མི་འཇུག་པར་ནང་དུ་རྩེ་གཅིག་ཏུ་བཞག་སྟེ་བསྲུང་བར་ཡང་མི་བྱེད་པའམ་
བྱེད་མི་དགོས་ཏེ། གལ་ཏེ་སྒོམ་པ་ལ་རག་ལུས་པ་ཞིག་ཡིན་ན་ཡེ་ནས་རང་བྱུང་
རིག་པའི་བདག་ཉིད་མ་ཡིན་པར་འགྱུར་བའི་ཕྱིར་ཏེ། རང་ཤར་ལས། བསྒོམས་
པས་ཡང་དག་ཉིད་མི་རྙེད། །རྙེད་ན་རང་རིག་མེད་པར་འགྱུར། །ཅིའི་ཕྱིར་རང་
རིག་ཡེ་ཤེས་ལ། །ཡེངས་དང་མ་ཡེངས་མེད་པའི་ཕྱིར། །གང་ལ་འཛིན་པ་ཡོད་
པ་ལ། །རང་བྱུང་ཡེ་ཤེས་ཡོད་མ་ཡིན། །གལ་ཏེ་རང་བྱུང་ཡེ་ཤེས་ཉིད། །བསྒོམས་
པའི་དབང་དུ་གྱུར་པ་ན། །ཡེ་ནས་དམ་བཅའ་འགལ་བར་འགྱུར། །ཞེས་པ་ལྟར་
རོ། །དེ་བཞིན་དུ་ཕྱི་ནང་གི་དངོས་པོ་ཡི་ཆོས་སུ་སྣང་བ་འདི་ཐམས་ཅད་གདོད་
ནས་སྐྱེ་མེད་རང་བྱུང་གི་སྙིང་བོར་དབྱེར་མེད་པ་འོད་གསལ་ལྷུན་གྲུབ་ཀྱི་གདངས་
མ་འགགས་པར་ཤར་བ་ཡིན་པའི་རྒྱུ་མཚན་དེ་བས་ན་དེ་ལས་གཞན་དུ་རང་བྱུང་གི་
ཡེ་ཤེས་ཞིག་མེད་པས་སྒོམ་པར་མི་བྱེད་ཅིང་། འཁོར་འདས་ཀྱི་རྣམ་པ་བཟང་ངན་
ཇི་ལྟར་སྣང་ཡང་དོན་ལ་དབྱེ་བསལ་མེད་པར་ཆོས་ཉིད་སྐྱེ་བ་མེད་པའི་སྙིང་པོར་གསལ་
- 431 -



ལེའུ་དོན་དགུ་བ།
བས་སམ་སྙིང་པོ་རང་བྱུང་གི་ཡེ་ཤེས་རང་ལ་གསལ་བ་ཙམ་ལས་འཁོར་འདས་ཞེས་
གཞན་དུ་མེད་པའི་ཕྱིར། ༼མྱ་ངན་ལས་འདས་པ་ཐོབ་ཏུ་རེ་བ་དང་ཁམས་གསུམ་
འཁོར་བ་ལྷུང་དུ་དོགས་པ་མེད་པར་མཉམ་ཉིད་ཕྱོགས་ལྷུང་དང་བྲལ་བ་ཆོས་དབྱིངས་
བདེ་བ་ཆེན་པོ་གཅིག་གི་རང་བཞིན་དུ་ཤེས་པས་མ་བཅོས་རྣལ་མ་ཉིད་དུ་ཞོག་ཅིག་
ཅེས་སོ། །ལྔ་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ང་ཡིས། སྙིང་
པོ་བྱང་ཆུབ་སེམས་ཀྱི་རང་བཞིན་མ་བཅོས་རྣལ་མར་གནས་པའི་རིག་རྩལ་ལས་ཤར་
བའི་འཁོར་གྱི་ནང་དུ་གཅིག་ཤེས་ཀུན་གྲོལ་ཆེན་པོའི་དགོངས་པ་ལུང་བསྟན་པ་ནི།
མ་བཅོས་པའི་གནས་ལུགས་སྙིང་པོར་རང་བྱུང་གི་ཡེ་ཤེས་ཆོས་ཀུན་གྱི་རྩ་བ་ཉག་
གཅིག་སྤྲོས་པ་དང་བྲལ་བ་དེ་ལ། འཁོར་འདས་ཀྱི་རོལ་པ་ཇི་ལྟར་སྣང་བ་ཡི་ཆོས་
ཐམས་ཅད་འདུ་ཞིང་དེ་ལས་གཞན་དུ་མེད་པར་གཏན་ལ་འབེབས་པར་བྱེད་དོ། །
དེ་ལྟ་བུའི་ཆོས་ཐམས་ཅད་ཀྱི་སྙིང་པོ་གདོད་ནས་སྐྱེ་བ་མེད་པའི་རང་བཞིན་སེམས་
ཉིད་ཉག་གཅིག་གི་དོན་དེ་རྟོགས་པར་གྱུར་ན་འཁོར་འདས་ཀུན་གྱི་རང་བཞིན་ཀུན་
བྱེད་རྒྱལ་པོ་ཉིད་དུ་འདུས་པ་ཡིན་པས་ཆོས་དེ་དག་ཐམས་ཅད་ཀྱང་སྐྱེ་བ་མེད་པ་
སྤྲོས་བྲལ་ཐིག་ལེ་ཉག་གཅིག་ཏུ་རྟོགས་པར་གསུངས་སོ། །དྲུག་པ་ནི། གོང་དུ་
བཤད་པ་དེ་ལྟར་ཆོས་ཐམས་ཅད་སྙིང་པོ་རང་བྱུང་གི་ཡེ་ཤེས་གཅིག་ཏུ་འདུས་པའི་
རྒྱུ་མཚན་དེས་ན་ཀུན་བྱེད་བྱང་ཆུབ་ཀྱི་སེམས་ང་ཡི་དོན་ལ་མཁས་ཤིང་ཇི་ལྟ་བ་བཞིན་
དུ་རྟོགས་པར་གྱུར་ན་འཁོར་འདས་ཀྱི་ཆོས་ཐམས་ཅད་ཀྱི་གནས་ལུགས་ཆོས་ཉིད་
སྨྲ་བསམ་བརྗོད་པ་ཐམས་ཅད་དང་བྲལ་བས་བསམ་གྱིས་མི་ཁྱབ་པའི་དོན་ཡང་དེ་
ལས་གཞན་དུ་མེད་པས། དེ་ལྟ་བུའི་ཆོས་ཉིད་བསམ་གྱིས་མི་ཁྱབ་པའི་དགོངས་
པ་ལ་མཁས་པར་འགྱུར་ཞིང་། དེ་བཞིན་དུ་ཀུན་བྱེད་ང་ཡི་དོན་མ་བཅོས་རྣལ་
བཞག་ཆེན་པོའི་དོན་ལོ་གོམས་པར་གྱུར་ན་ཆོས་རྣམས་ཀུན་གྱི་དོན་ལ་གནས་ཤིང་
གོམས་པ་ཡང་ཡིན་ཏེ་འཁོར་འདས་ཀྱི་ཆོས་ཐམས་ཅད་ཀུན་བྱེད་རྒྱལ་པོ་བྱང་ཆུབ་
-432 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་སེམས་འདི་ལས་གཞན་དུ་མེད་པའི་ཕྱིར་རོ། །བདུན་པ་ནི། ཀྱེ་སེམས་
དཔའ་རྡོ་རྗེ་སེམས་ཉིད་སྙིང་པོའི་དོན་ལ་ལེགས་པར་ང་སྒོམས་ཤིག་དང་། ཇི་ལྟར་
སྣང་ཞིང་གྲོགས་པའི་ཆོས་རྣམས་ཐམས་ཅད་ལ་ཆོས་ཉིད་སྙིང་པོའི་སེམས་ཉིད་རང་
བྱུང་གི་ཡེ་ཤེས་རྟོགས་ཤིང་གོམས་པར་བྱེད་པའི་དོན་འདི་ཉིད་གཅིག་པུ་ལས་གཞན་
དུ་མེད་པའི་ཕྱིར་ན། སེམས་ཉིད་རང་བྱུང་གི་ཡེ་ཤེས་འདི་ལ་གོམས་ཤིང་སྐྱེ་མེད་
དུ་རྟོགས་ན་སྙིང་པོ་མངོན་དུ་ཕྱུང་ནས་གང་བསྟན་པ་ཡི་འཁོར་འདས་ཀྱི་ཆོས་ཐམས་
ཅད་ཀྱི་རང་བཞིན་གདོད་ནས་སྐྱེ་བ་མེད་པའི་དོན་དུ་རྟོགས་པར་འགྱུར་ལ། དེ་
ལྟར་ཆོས་ཐམས་ཅད་གདོད་ནས་སྐྱེ་མེད་དུ་རྟོགས་པའི་ངང་ལས་མ་ཡེངས་པར་གོམས་
པས་ཆོས་རྣམས་ལ་བདེན་པར་ཞེན་པའི་དབང་གིས་རེ་དོགས་འཆིང་ཐག་གི་མདུད་
རྒྱ་དམ་པོས་རང་རྒྱུད་བཅིང་བར་གྱུར་པ་དེ་ཉིད་སྐྱེ་མེད་ཆོས་ཀྱི་དབྱིངས་སུ་ཆད་པས་
ཀུན་བྱེད་རྒྱལ་པོའི་དགོངས་པ་མངོན་དུ་འགྱུར་བ་ཡིན་ནོ་ཞེས་པ་སྟེ། ལ་ཟློ་ལས།
ཆོས་ཉིད་དོན་གྱི་གནས་ལུགས་སྐྱེ་མེད་བདེ་ཆེན་དེ། །ཡོངས་ལ་རྫོགས་པར་ཤེས་
ནས་སྨོན་པ་སུ་ལ་འབུལ། །རྒྱ་མཚོ་ཆུ་ཡིས་ཆུ་ལ་སྨོན་པ་མེད་པ་བཞིན། །བྱང་
ཆུབ་སེམས་ཀྱིས་སེམས་ལ་སྨོན་དུ་མེད་པ་ཡིན། །སྨོན་པ་གཞན་དུ་འབུལ་ན་རང་
གིས་རང་གི་དོན་རྟོགས་མིན། །དེ་བཞིན་དོགས་པ་བྱེད་པའང་དེ་དང་མཚུངས་པ་
ཡིན། །ཡུལ་ལ་དམིགས་པ་བཅུག་ན་རེ་དོགས་ནི་ཡང་འབྱུང་། །སེམས་ཀྱི་རང་
བཞིན་སྐྱེ་མེད་ཡིན་པར་དགོངས་ནས་ནི། །རེ་དོགས་དམིགས་པ་རྡུལ་ཙམ་མེད་པར་
ཤེས་པས་ཆོག །ཀུན་ཏུ་བཟང་པོའི་རང་བཞིན་ཉིད་དུ་དེ་འགྱུར་རོ། །ཞེས་པ་ལྟར་
རོ༑ ༑གསུམ་པ་དོན་བསྡུ་བ་ལ་གཉིས་ཏེ། སྣང་གྲགས་ཀྱིས་བསྡུས་པའི་ཆོས་
རྣམས་ཀུན་བྱེད་མཚོན་པའི་ཐབས་སུ་ཡེ་ནས་ཤར་བས་དེའི་དོན་དང་མི་འགལ་བར་
གདམས་པ་དང་། འཁོར་འདས་སྤང་བླང་མེད་པར་དོན་བསྡུ་བའོ། །དང་པོ་ནི།
ཀྱེ་སེམས་དཔའ་རྡོ་རྗེ་ཆོས་ཐམས་ཅད་ཀྱི་རང་བཞིན་སེམས་ཉིད་རང་བྱུང་གི་ཡེ་ཤེས་
• 433 -



ལེའུ་དོན་དགུ་བ།
དབྱིངས་ཡེ་གཉིས་སུ་མེད་པའི་རང་བཞིན་དེ་ཉིད་ལེགས་པར་དུ་སྒོམས་ཤིག དེ་
ཡང་ཇི་ལྟར་ན་གང་ཞིག་སྣང་བའི་ཆོས་འཁོར་འདས་ལམ་གསུམ་གྱིས་བསྡུས་པའི་
སྣང་བ་སྣ་ཚོགས་སུ་གང་བསྟན་པ་ཡི་ཆོས་ཅན་གྱི་སྣང་བ་ཇི་སྙེད་པ་འདི་ཐམས་ཅད།
ཀུན་བྱེད་རྒྱལ་པོ་རིག་པ་བྱང་ཆུབ་སེམས་ཀྱི་རང་བཞིན་གདོད་ནས་སྐྱེ་བ་མེད་པ་མཚོན་
ཞིང་གསལ་བར་བྱེད་པའི་ཐབས་སུ་བསྟན་པ་ཡིན་ཏེ། ཅིའི་ཕྱིར་ན་གང་སྣང་བ་
ཡིན་ན་སྟོང་པ་ཡིན་པས་ཁྱབ་ཅིང་། སྟོང་པ་ཡིན་པའི་གནད་ཀྱིས་རྟེན་འབྱུང་གི་
རོལ་པ་འགགས་མེད་དུ་འཆར་བ་ཡིན་པས། སྣང་སྟོང་གཉིས་པོ་དེ་དག་གཅིག་
གིས་གཅིག་གསལ་བར་བྱེད་པའི་ཕྱིར་ཏེ། དགའ་རབ་རྡོ་རྗེས། སྣང་དེ་ཅིའི་ཕྱིར་
སྟོང་པའི་ཕྱིར། །སྟོང་དེ་ཅིའི་ཕྱིར་སྣང་བའི་ཕྱིར། །ཞེས་དང་། ཀློང་ཆེན་རབ་
འབྱམས་ལས། སྟོང་པ་བས་ཀྱང་སྣང་བ་གཙོ། །སྣང་བ་རང་ཤར་ངེས་མེད་ཀྱིས། །
སྟོང་པ་འཛིན་མེད་གཏན་ལ་འབེབས། །ཅེས་དང་། བྱང་ཆུབ་སེམས་ཀྱི་རང་བཞིན་
ནི༑ ༑ཡེ་ནས་སྣང་སྟོང་གཉིས་སུ་མེད། །གཉིས་མཐར་མི་གཟིགས་རྟོགས་ལས་
འདས། །དམིགས་པའི་མཐའ་ལས་གྲོལ་བའི་ཕྱིར། །གཉིས་མེད་མ་ཞེན་བྱང་ཆུབ་
སེམས། །ཐུགས་རྗེ་བསམ་ཡས་ཆོ་འཕྲུལ་འབྱུང་། །ཞེས་གསུངས་པ་ལྟར་བྱང་
ཆུབ་ཀྱི་སེམས་ཀྱི་རང་བཞིན་གདོད་ནས་སྐྱེ་བ་མེད་པ་ཡིན་པའི་ཕྱིར་ན། གདངས་
འགགས་མེད་ཀྱི་རོལ་པ་འཁོར་འདས་ཀྱི་སྣང་བ་མུ་མེད་པ་འདི་དག་འཆར་བ་ཡིན་
གྱིས། གལ་ཏེ་བྱང་ཆུབ་སེམས་ཀྱི་རང་བཞིན་སྟོང་པ་ཉིད་སྤྲོས་པའི་མཐའ་དང་བྲལ་
བ་ཞིག་མིན་ན་ཤེས་བྱའི་སྣང་བ་ཐམས་ཅད་སྣང་དུ་མི་རུང་བར་རྒྱུན་འཆད་པར་འགྱུར་
བའི་ཚུལ། འཇམ་མགོན་མི་ཕམ་རྒྱ་མཚོས། ཤེས་བྱའི་ཁུངས་ན་བདེན་གྲུབ་གཅིག་
ཡོད་ན། །ཤེས་བྱ་འདི་ཀུན་གཏན་ནས་མི་སྣང་འགྱུར། །ཤེས་བྱ་གཅིག་ཀྱང་བདེན་
པར་མ་གྲུབ་པས། །མཐའ་མེད་ཤེས་བྱའི་ཆོས་ཚུལ་རྣམ་པར་བཀྲ། །ཞེས་གསུངས་
པ་ལྟ་བུ་ཡིན་པའི་རྒྱུ་མཚན་དེས་ན་ཆོས་ཐམས་ཅད་ཀྱི་རང་བཞིན་ཆོས་དབྱིངས་སྐྱེ་
བ 434-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་མེད་པ་མཚོན་ཞིང་གསལ་བར་བྱེད་པའི་ཐབས་སྣང་སྲིད་འཁོར་འདས་ཀྱི་རྣམ་པ་
སྣ་ཚོགས་སུ་སྣང་བ་དེའི་སྒོ་ནས་ཆོས་ཐམས་ཅད་སྙིང་པོ་བྱང་ཆུབ་སེམས་ཀྱི་རང་རྩལ་
གདོད་ནས་སྐྱེ་བ་མེད་པ་སྤྲོས་བྲལ་བློ་ལས་འདས་པས་བཅོས་བསྒྱུར་སྤང་བླང་དང་
བྲལ་བར་ཤེས་པར་གྱིས་ལ་སྟོན་པ་ཀུན་བྱེད་རྒྱལ་པོའི་ལུང་གི་དོན་དང་འགལ་བ་
ཆོས་རྣམས་ལ་བདེན་པར་ཞེན་ཅིང་སྤང་བླང་རྩོལ་སྒྲུབ་ཀྱིས་རང་རྒྱུད་འཆིང་བར་མ་
བྱེད་ཅིག་ཅེས་གསུངས་སོ། །གཉིས་པ་ནི། ཇི་ལྟར་སྣང་བའི་ཆོས་རྣམས་ཐམས་
ཅད་གདོད་ནས་སྐྱེ་བ་མེད་པ་དམིགས་བསམ་བརྗོད་པ་དང་བྲལ་བ་ཡིན་པའི་རྒྱུ་མཚན་
དེས་ན། སྟོན་པ་ཀུན་བྱེད་ང་ཡི་ཐུགས་ཀྱི་སྲས་སུ་གྱུར་པ་བྱར་མེད་རྫོགས་པ་ཆེན་
པོ་མ་བཅོས་མཉམ་པའི་དགོངས་པ་ལ་ཞུགས་པ་རྣམས་ཀྱིས་བཟང་ངན་བླང་དོར་གྱི་
དབྱེ་བ་མེད་པར་ཇི་ལྟར་སྣང་བའི་ཆོས་ཀུན་ཀྱང་ཆོས་ཉིད་བྱང་ཆུབ་ཀྱི་སེམས་སྐྱེ་བ་
མེད་པའི་དོན་དུ་རྟོགས་པར་གྱུར་ན། འཁོར་བའི་ཆོས་ལ་སྤང་བྱར་ལྟ་བ་དང་། མྱ་
ངན་ལས་འདས་པ་བླང་བྱའི་ཆོས་སུ་ཡོད་པར་མི་སེམས་ཏེ་སྙིང་པོ་སེམས་ཉིད་ཀྱི་
རང་བཞིན་རྟོག་དཔྱོད་ཀྱི་ཡུལ་ཀུན་དང་བྲལ་བར་བསྟན་པ་བཞིན་དུ་སྣང་བའི་རྫུན་
རིས་ཐམས་ཅད་དབྱིངས་སུ་ཡལ་བར་འགྱུར་རོ་ཞེས་གཾསུངས་སོ། །
ལེའུའི་མཚན། །བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཡེ་ཤེས་སྒྲིབ་པ་མེད་པའམ་
མི་སྒྲིབ་པར་བསྟན་པའི་ལེའུ་སྟེ་བདུན་ཅུ་རྩ་དགུ་པའི་འགྲེལ་བའོ།། །།
གཉིས་པ་ལྷུན་གྲུབ་རེ་དོགས་ལས་འདས་པའི་ལེའུ་བརྒྱད་ཅུ་པ་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། དེ་ལྟར་རང་བྱུང་གི་ཡེ་ཤེས་འོད་གསལ་འཕོ་
འགྱུར་དང་བྲལ་བའི་རང་བཞིན་ལ་སྒྲིབ་པ་བསལ་དུ་མེད་པར་བསྟན་པ་དེ་ནས་བྱང་
རྩུབ་ཀྱི་སེམས་ཀུན་བྱེད་རྒྱལ་པོས། སྙིང་པོ་བྱང་ཆུབ་སེམས་ཀྱི་རང་བཞིན་གདོད་
ནས་ཡེ་གྲོལ་བྱར་མེད་ཆེན་པོའི་ངོ་བོར་ལྷུན་གྱིས་གྲུབ་པ་དེ་ལས་གཞན་དུ་འཁོར་
དས་སྤང་བླང་གི་ཆོས་གང་ཡང་གྲུབ་པ་མེད་པས་རེ་དོགས་རྩོལ་སྒྲུབ་ལས་འདས་
- 435 -



ལེའུ་བརྒྱད་ཅུ་པ།
པའི་དགོངས་པ་འདི་གསུངས་སོ། །གཉིས་པ་རྒྱས་པར་བཤད་པ་ལ་བཅུ་སྟེ།
ཆོས་རྣམས་སེམས་ཀྱི་རང་བཞིན་དུ་བསྟན་པ། སེམས་ཀྱི་རང་བཞིན་ལྷུན་གྲུབ་གཞི་
རྩ་ལས་འདས་པར་བསྟན་པ། ལྷུན་གྲུབ་རྟོག་དཔྱོད་འཛིན་པ་ལས་འདས་པར་
བསྟན་པ། རྟོག་དཔྱོད་འཛིན་པ་ལས་འདས་པ་བློའི་ཡུལ་ན་མེད་པས་ཕྱོགས་འཛིན་
ཞེན་པར་འཛིན་པས་ལྷུན་གྲུབ་མི་མཐོང་བར་བསྟན་པ། སྣང་བ་དེར་འཛིན་མ་ཞུགས་
པས་གྲོལ་བར་བསྟན་པ། ཆོས་ཀུན་མ་སྐྱེས་རོ་གཅིག་རྟོགས་པས་སྐྱེ་བ་འཛིན་པ་
འཁྲུལ་བར་བསྟན་པ། སྐུ་གསུམ་སྟོན་པའི་ལུང་གིས་སྐྱེ་མེད་མི་རྟོགས་པར་བསྟན་པ།
གང་སྣང་ཆོས་ཉིད་དུ་གྲོལ་བ་ཀུན་བྱེད་ཀྱི་དགོངས་པར་བསྟན་པ། ཆོས་ཐམས་ཅད་
སྐྱེ་མེད་དུ་རྟོགས་པའི་རྣལ་འབྱོར་བས་རང་བཞིན་བཅུ་ལ་བཙལ་དུ་མེད་པར་བསྟན་
པ༑ གང་ལའང་གཉིས་འཛིན་མ་ཞུགས་པའི་རིག་པ་ཀུན་བྱེད་ཉིད་དུ་ལྷུན་གྱིས་གྲུབ་
པར་བསྟན་པའོ། །དང་པོ་ནི། ཀྱེ་སེམས་དཔའ་རྡོ་རྗེ་ཆོས་ཐམས་ཅད་ཡེ་ནས་
སངས་རྒྱས་པ་རིག་པ་བྱང་ཆུབ་སེམས་ཀྱི་ངོ་བོ་ལྷུན་གྱིས་གྲུབ་པས་རེ་དོགས་སྤང་བླང་
དང་བྲལ་བའི་དོན་འདི་ལེགས་པར་གོལ་འཆུག་མེད་པར་ད་སྒོམས་ཤིག །དེ་ལ་
བསྒོམ་བྱའི་དོན་གྱི་སྙིང་པོ་གང་ཞེ་ན་ཆོས་ཐམས་ཅད་ཀྱི་གནས་ལུགས་རིག་པ་རང་
བྱུང་གི་ཡེ་ཤེས་ང་ཉིད་ཡིན་ལ་དེ་ནི་སྐུ་གསུམ་གྱི་རྒྱལ་བ་མ་ལུས་པའི་སྟོན་པ་ཆོས་
སྐུ་ཀུན་བྱེད་རྒྱལ་པོ་སྟེ། དེས་ན་ཇི་ལྟར་སྣང་བའི་ཆོས་རྣམས་མ་ལུས་པ་ཐམས་
ཅད་གདོད་ནས་སྐྱེ་བ་མེད་པ་ཀུན་བྱེད་བྱང་ཆུབ་སེམས་ཀྱི་རང་བཞིན་ཉིད་དུ་བསྟན་
པ་ཡིན་པས། དེ་ལས་གཞན་པའི་བསྒོམ་བྱ་ཅི་ཡང་ཡོད་པ་མ་ཡིན་ཏེ། ལ་ཟློ་ལས།
ཆོས་ཉིད་བྱང་ཆུབ་སེམས་ནི་ནམ་མཁའ་འདྲ། །ནམ་མཁའ་ཀུན་ཁྱབ་བདག་ཏུ་
འཛིན་པ་མེད། །ཆོས་ཉིད་བྱང་ཆུབ་སེམས་ཀྱང་ཀུན་གྱི་རང་བཞིན་ཏེ། །བདག་
དང་བདག་ཏུ་གྲུབ་པ་རྡུལ་ཙམ་མིན། །ནམ་མཁའི་ངང་ན་སྣ་ཚོགས་ཀུན་ཁྱབ་གནས། །
འཁོར་བ་མྱང་འདས་ཆོས་ཉིད་དབྱེར་མི་བྱེད། །སྣ་ཚོགས་ཇི་ལྟར་ཤར་ཡང་ནམ་
བ 436 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མཁའི་ངང་དུ་རྫོགས། །དྲན་རྟོག་བདེ་དང་སྡུག་བསྔལ་ཆོས་རྣམས་ཀྱང་། །སེམས་
ཉིད་སྐྱེ་མེད་དབྱིངས་སུ་མ་རྫོགས་མེད། །སངས་རྒྱས་རང་ལ་རྫོགས་པས་སངས་
རྒྱས་ས། །སངས་རྒྱས་གདོད་སྒྲུབ་མེད་པས་ལ་བཟླ་རང་དུ་བཟླ། །ཞེས་གསུངས་
པ་བཞིན་ནོ། །གཉིས་པ་ནི། དེ་ལྟར་ཆོས་ཐམས་ཅད་ཀྱི་རང་བཞིན་ཀུན་བྱེད་
བྱང་ཆུབ་སེམས་ཀྱི་རང་བཞིན་ཡིན་པ་དེ་ལྟར་ན། འོ་ན་སེམས་ཉིད་རང་གི་རང་
བཞིན་ཇི་ལྟར་ཡིན་སྙམ་ན། ཀྱེ་ཆོས་ཐམས་ཅད་ཀྱི་སྙིང་པོ་བྱང་ཆུབ་སེམས་ཀྱི་རང་
བཞིན་ནི་རྒྱུ་དང་རྐྱེན་ལ་མ་ལྟོས་པར་ཡེ་ནས་མཐའ་གྲོལ་བློ་ལས་འདས་པའི་ངོ་བོར་
མ་བཙལ་ལྷུན་གྱིས་གྲུབ་པའི་ཕྱིར་ན། དེ་ལ་ཡོད་པ་དངོས་པོའི་ཆོས་སུ་གྲུབ་པ་
དང་། དངོས་པོར་མ་གྲུབ་པ་དངོས་མེད་སྟོང་པའི་ཕྱོགས་སུ་ཆད་པ་ལྟ་བུའི་གཉིས་
ཆོས་སུ་ལུང་མི་སྟོན་ལ། དེ་བཞིན་དུ་རྟོག་བྲལ་མཉམ་པ་ཉིད་ཀྱི་རང་བཞིན་ཡིན་
པས་བདེ་དང་སྡུག་བསྔལ་གཉིས་སུ་རྟོག་པར་མི་བྱེད་ཅིང་། འཁོར་བ་དང་མྱ་ངན་
ལས་འདས་པའི་ཕྱོགས་སུ་ལྷུང་བ་མེད་པར་སྲིད་ཞི་མཉམ་བརྡལ་ཆེན་པོའི་རང་བཞིན་
ཡིན་པས་མྱ་ངན་ལས་འདས་པར་ཐོབ་ཏུ་རེ་བ་དང་། འཁོར་བ་དང་ངན་སོང་གི་
གནས་སུ་ལྷུང་བའི་དོགས་པ་དང་བྲལ་བ་དང་། ལྷུན་གྲུབ་སེམས་ཀྱི་རང་བཞིན་སྐྱེ་
མེད་སྤྲོས་པ་དང་བྲལ་བའི་རྩལ་སྣང་འགགས་མེད་ཅིར་ཡང་སྣང་ཞིང་འཆར་དུ་ཡོད་
པས། ནམ་མཁའི་པདྨོ་ལྟར་སྣང་བའི་ཆ་ཅི་ཡང་མ་བྱུང་བ་སྟོང་བའི་ཕྱོགས་ཁོ་ནའི་
དོན་དུ་སྨྲ་བར་མི་བྱེད་ཅིང་། བརྟེན་པའི་གཞི་དང་བསྐྱེད་པའི་རྩ་བ་དང་བྲལ་བའི་
སྙིང་པོ་རང་བྱུང་གི་ཡེ་ཤེས་དེ་ཉིད་ཡེ་སྟོང་སྤྲོས་པ་དང་བྲལ་བ་རྟོག་དཔྱོད་ཀྱི་ཡུལ་
ལས་འདས་པ་ཡིན་པས་ངོ་བོ་བདེན་པར་གྲུབ་པས་རྟག་ཅིང་བརྟན་པའི་ཕྱོགས་སུའང་
ཞེན་པར་མི་བྱེད་དེ་གཞི་མེད་རྩ་བ་དང་བྲལ་བའི་རང་བཞིན་ལ་དམིགས་མཚན་གྱི་
སྤྲོས་པ་དེ་དག་ཡེ་ནས་དག་པ་ཡིན་པའི་ཕྱིར་རོ། །གསུམ་པ་ནི། ཀྱེ་སེམས་
དཔའ་རྡོ་རྗེ་དེ་ལྟར་ཆོས་ཐམས་ཅད་ཀྱི་སྙིང་པོ་སེམས་ཉིད་ཡེ་ནས་མ་སྐྱེས་ལྷུན་གྱིས་
• 437 -



ལེའུ་བརྒྱད་ཅུ་པ།
གྲུབ་པའི་དོན་དེ་ལེགས་པར་དུ་སྒོམས་ཤིག དེ་ཡང་ཇི་ལྟར་བསྒོམ་ན་རེ་དོགས་
འབད་རྩོལ་གྱི་བློ་གང་ཡང་མེད་པོར་མ་བཅོས་རང་བབས་སུ་བཞག་པ་ཙམ་ལས།
སེམས་ཉིད་མ་བཅོས་ལྷུན་གྱིས་གྲུབ་པའི་རང་བཞིན་ལ་བློ་རྣམ་རྟོག་གིས་བསྒོམ་པར་
བྱ་བ་ཅི་ཡང་མེད་དེ། ཅིའི་ཕྱིར་ན་རྟོག་དཔྱོད་ཀྱི་ཡུལ་ལས་འདས་པའི་སྙིང་པོ་རང་
བྱུང་གི་ཡེ་ཤེས་དེ་ལུ། བློ་རྣམ་རྟོག་གིས་གཞལ་ཏེ་འཁོར་འདས་དང་རྟག་ཆད་ལ་
སོགས་པའི་ཕྱོགས་སུ་གྲུབ་པ་དང་མ་གྲུབ་པའི་ཆོས་གང་ཡང་གྲུབ་པ་མེད་པས། དེ་
ལྟ་བུའི་བློའི་སྤྱོད་ཡུལ་ལཾས་འདས་པའི་དོན་ལ་རྟོག་པར་མི་བྱེད་པར་རྟོག་མེད་མཉམ་
པ་ཉིད་དུ་གནས་པས་ཀུན་བྱེད་རྒྱལ་པོའི་དགོངས་པ་མ་བཙལ་ལྷུན་གྱིས་གྲུབ་པ་ཡིན་
པས་སོ། །རྒྱུ་མཚན་དེ་ཉིད་ཀྱི་ཕྱིར་ན་རྒྱལ་སྲས་སེམས་དཔའ་ཆེན་པོ་ཁྱོད་ཀྱིས་ཀྱང་
སེམས་ཉིད་སྙིང་པོའི་དོན་ལ་རྟོག་ཅིང་དཔྱོད་པར་མ་བྱེད་པར་མི་རྟོག་མཉམ་པ་ཉིད་
ཀྱི་དགོངས་པ་ལ་གནས་པར་མཛོད་ཅིག་ཅེས་གསུངས་སོ། །བཞི་པ་ནི། ཀྱེ་
གོང་དུ་ཇི་སྐད་བསྟན་པ་དེ་ལྟ་བུའི་ལྷུན་གྲུབ་བྱ་རྩོལ་གྱི་ཡུལ་ལས་འདས་པའི་སྙིང་
པོ་རང་བྱུང་གི་ཡེ་ཤེས་དེ་ཉིད་རྟོག་དཔྱོད་ཀྱི་འཛིན་པ་དང་བྲལ་བ་ཡིན་པར་མ་རྟོགས་
ཏེ༑ གལ་ཏེ་ཆོས་ཉིད་བྱང་ཆུབ་ཀྱི་སེམས་དེ་ལ་གང་ཟག་གང་ཞིག་ཡོད་མེད་རྟག་
ཆད་ལ་སོགས་པར་འཛིན་པའི་ཕྱོགས་ལས་ལྡོག་པ་མེད་པར་རྟོག་ཅིང་དཔྱོད་པའི་
བློ་ཡིས་སྣང་སྟོང་ངང་འཁོར་འདས་ལ་སོགས་པའི་མཐར་འཛིན་གྱི་ཕྱོགས་སུ་ཞེན་
ཅིང་། དེའི་དབང་གིས་ཕན་ཚུན་རྩོད་ཅིང་དགག་སྒྲུབ་ཀྱི་ཡུལ་ལ་གནས་པ་དེ་ནི།
དཔེ་ཇི་ལྟར་ན་བུས་པ་བླུན་པོ་དག་ནམ་མཁའ་འདི་ལ་ཡོད་མེད་ཀྱི་ཕྱོགས་བཟུང་ནས་
རྩོད་པ་ལྟར། ཆོས་ཉིད་ཇི་བཞིན་པའི་དོན་དང་མཐུན་པ་མིན་པས་ཀུན་བྱེད་རྒྱལ་
པོ་ང་ཡི་རང་བཞིན་སྨྲ་བསམ་བརྗོད་པ་ལས་འདས་པའི་དོན་མཐོང་བར་མི་འགྱུར་
ཞིང་། གཉེན་པོ་བདག་མེད་རྟོག་པའི་ཡེ་ཤེས་ལྟ་བུ་གང་གིས་ཉོན་ཤེས་ཀྱི་སྒྲིབ་པ་
ལྟ་བུ་གང་ཞིག་སྤངས་ནས། ཁམས་གསུམ་འཁོར་བ་ལས་ལྡོག་ན་ཐར་བ་མྱ་ངན་
-438 ,



isབབླང་
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལས་འདས་པ་ཐོབ་པར་འདོད་པ་དེ་ནི་འཁོར་འདས་ལ་རེ་དོགས་དང་འཇིགས་པའི་
སེམས་དང་མ་བྲལ་བས་མཐའ་བྲལ་གྱི་དོན་ལས་གོལ་ཞིང་སྤྲོས་པའི་མཐའ་ལ་ཞེན་
པ་ཡིན་པའི་ཕྱིར་ན། དེ་ལྟ་བུའི་གང་ཟག་དེ་དག་གིས་རིག་པ་བྱང་ཆུབ་སེམས་ཀྱི་
རང་བཞིན་ལྷུན་གྲུབ་སྙིང་པོའི་དོན་ལ་ཇི་ལྟར་ན་རེག་ཅིང་རྟོགས་པར་འགྱུར་ཏེ།
སེམས་ཉིད་རང་བྱུང་གི་ཡེ་ཤེས་དེ་ནི་དམིགས་བསམ་སྤྲོས་པའི་མཐའ་ལས་འདས་
པའི་རང་བཞིན་ཡིན་པའི་ཕྱིར་རོ། །ལྔ་པ་ནི། ཀྱེ་སེམས་དཔའ་རྡོ་རྗེ་དེ་
ལྟར་སེམས་ཉིད་སྙིང་པོའི་དོན་ལ་ཕྱོགས་འཛིན་རེ་དོགས་ཀྱི་བློ་ཡིས་མ་བསླད་པར་
ལེགས་པར་དུ་སྒོམས་ཤིག དེ་ཡང་ཇི་ལྟར་སྣང་བའི་ཆོས་འཁོར་འདས་སུ་སྣང་བ་
འདི་དག་ཐམས་ཅད་གཞན་དུ་གྲུབ་པ་ཅི་ཡང་མེད་པར། གདོད་ནས་རྒྱུ་རྐྱེན་ལས་
མ་སྐྱེས་ཤིང་དྲི་མས་གོས་པ་མེད་པས་ཡེ་ནས་རྣམ་པར་དག་པའི་དོན་སྙིང་པོ་བྱང་
ཆུབ་སེམས་ཀྱི་རང་རྩལ་མ་འགགས་པར་སྣང་བ་ལས་ངན་དུ་སོང་བ་རྡུལ་ཙམ་ཡང་
མེད་པ་དེ་བས་ན་སྤང་བླང་དགག་སྒྲུབ་མེད་པར་དེ་གར་འཇོག་པ་ལས། ཇི་ལྟར་
སྣང་བ་ཡི་ཆོས་འདི་རྣམས་ལ་ཡོད་པ་དངོས་པོར་མི་ལྟ་ལ། རྟགས་དང་གཏན་ཚིགས་
ཀྱིས་སྟོང་པ་ཉིད་དུ་བརྟགས་ཤིང་འཇིག་པར་ཡང་མི་བྱེད་དེ། འདི་ལྟར་སྣང་བ་
ཐམས་ཅད་རྩོལ་སྒྲུབ་ལ་མི་ལྟོས་པར་སྐྱེ་བ་མེད་པར་རང་གི་ངང་གིས་གྲོལ་བ་ཡིན་
པའི་རྒྱུ་མཚན་དེ་བས་ན། ཆོས་ཉིད་སྟོང་པ་ཉིད་དུ་ཡང་མི་སྒོམ་པར་མ་བཅོས་ཇི་
བཞིན་པ་ཆོས་སྐུ་ལྷུན་གྲུབ་ཆེན་པོ་རིག་པ་རང་བྱུང་གི་ཡེ་ཤེས་དེ་ཉིད་རྟོགས་པས་
གྲོལ་བ་ཡིན་ཏེ། ཀློང་ཆེན་རབ་འབྱམས་རྒྱལ་པོ་ལས། གཅིག་ཤེས་པས་ནི་ཀུན་
གྲོལ་ཆེན་པོའི་ཕྱིར། །གྲོལ་བ་དེ་དང་དེ་ཉིད་སྟེང་དུ་གྲོལ། །གྲོལ་བ་རང་བྱུང་མ་
རྟོག་གཞན་ན་མིན། །དབང་པོའི་སྒོ་རྣམས་ཐམས་ཅད་མ་བཅོས་པར། །ཅོག་གིས་
བཞག་པས་རང་བཞིན་གྲོལ་བའི་གནད། །དེ་ལས་མ་བསྒྱུར་འགྱུར་མེད་བཅོས་
སུ་མེད། །རྣལ་མ་སོ་མ་ལྷུག་པ་རང་ཡན་ཏེ། །གྱི་འདའ་ཁ་ཡན་ཀློང་དུ་གནས་
བ 439 -



ལེའུ་བརྒྱད་ཅུ་པ།
པ་ཉིད། །མ་ཡེངས་མ་འཛིན་ངང་དུ་རང་སར་ཞོག །ཅེས་གསུངས་པ་ལྟར་རོ། །
དྲུག་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ངས། ཇི་ལྟར་སྣང་བའི་འཁོར་
འདས་ཀྱི་ཆོས་ནི་དབྱེ་བསལ་མེད་པར་ཐམས་ཅད་ཀུན་ཡེ་ནས་མ་སྐྱེས་ཤིང་གདོད་
མ་ནས་མངོན་པར་སངས་རྒྱས་པའི་རང་བཞིན་དུ་རྣམཾ་པར་དག་པར་ལུང་བསྟན་པ་
ཡིན་པས་ཇི་ལྟར་ལུང་བསྟན་པ་དེ་བཞིན་དུ་ཆོས་འདི་དག་ཐམས་ཅད་སྐྱེ་བ་མེད་པ་
ཉིད་དུ་རྟོགས་པར་གྱིས་ཤིག་དང་། དེ་ལྟར་སྐྱེ་མེད་ཀྱི་རང་བཞིན་རྟོགས་པར་གྱུར་
པ་ན་སྐྱེ་འགག་ལ་སོགས་པར་སྣང་ཞིང་བཟུང་བའི་ཆོས་ཐམས་ཅད་སྣང་བའི་དུས་
ཉིད་ནས་དོན་ལ་གྲུབ་པ་མེད་པ་འཁྲུལ་སྣང་སྒྱུ་མའི་རོལ་པ་ཁོ་ནར་མཐོང་བར་འགྱུར་
རོ་ཞེས་པ་སྟེ། རིན་པོ་ཆེ་རྒྱས་པ་ཆེན་པོའི་རྒྱུད་ལས། ཐམས་ཅད་རང་བཞིན་དག་
པས་ན། །བལྟར་མེད་བལྟས་ན་འཁྲུལ་པ་ཡིན། །བསྒོམ་མེད་བསྒོམ་ན་འཁྲུལ་པ་
ཡིན། །སྤྱོད་མེད་སྤྱོད་ན་འཁྲུལ་པ་ཡིན། །ཐོབ་མེད་ཐོབ་ན་འཁྲུལ་པ་ཡིན། །ཡང་
དག་ཉིད་ན་བཙལ་དུ་མེད། །འཁོར་བ་ཀ་དག་རིན་ཆེན་གླིང་། །རང་བྱུང་ཀུན་ཏུ་
བཟང་པོར་གནས། །ཞེས་གསུངས་པ་ལྟར་ཆོས་ཐམས་ཅད་གདོད་ནས་སྐྱེ་བ་མེད་
པ་ཀ་དག་གཞི་རྩ་དང་བྲལ་བ་ཆོས་སྐུ་སྤྲོས་པ་དང་བྲལ་བའི་རང་བཞིན་དུ་གནས་པ་
ལས་གཞན་དུ་འཛིན་པ་ཐམས་ཅད་འཁྲུལ་པ་ཁོ་ནར་བསྟན་པའོ། །བདུན་པ་ནི༑
ཀྱེ་དེ་ལྟར་ཀུན་བྱེད་རྒྱལ་པོའི་ངེས་པའི་དོན་གྱི་ལུང་ལས་ཇི་སྐད་བསྟན་པ་བཞིན་དུ་
སྙིང་པོའི་དོན་ཉིད་མ་རྟོགས་ན། སྟོན་པ་ཀུན་བྱེད་རྒྱལ་པོ་ང་ལས་བྱུང་བ་སྟོན་པ་
སྐུ་གསུམ་གྱི་བསྟན་པ་ལ་ཞུགས་པ་རྣམས་ཀྱིས་སེམས་ཉིད་སྐྱེ་བ་མེད་པ་ཡིན་པར་
ཀུན་གྱིས་སྨྲ་ཞིང་། དེ་བཞིན་དུ་མེད་པའི་དོན་ལ་ཐེག་པ་གོང་འོག་ཀུན་གྱིས་བློ་
རྩལ་ཆེ་ཆུང་ལ་ལྟོས་ནས་རྩོད་པར་བྱེད་ཀྱང་། དོན་ལ་བློ་འདས་རང་བྱུང་གི་ཡེ་ཤེས་
ཇི་བཞིན་དུ་རྟོགས་པ་མེད་པར་བློ་རྣམ་རྟོག་གི་ཡུལ་ལ་གནས་པའི་ཕྱིར་ན་སྐྱེ་མེད་
ཀྱི་དོན་ད་ལྟ་མངོན་སུམ་པའི་དུས་ཀྱིས་རྟོགས་པ་མེད་དོ། །ཚུལ་དེ་ལྟར་གནས་
- 440 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལུགས་རིན་པོ་ཆེའི་མཛོད་ལས་ཀྱང་། མེད་པས་བསླུས་པའི་བྱིས་པ་རི་དྭགས་
བཞིན། །སྨིག་རྒྱུའི་ཆུ་ལ་སྒོམ་ནས་སྙེགས་པར་བྱེད། །ཐ་སྙད་འཁྲུལ་པའི་ཚིག་
ལ་དོན་རེ་བས། །སོ་སོའི་གྲུབ་མཐའ་ཆོས་ཀྱི་བདག་ཏུ་བཅིངས། །རིམ་བརྒྱད་
བློ་ཡི་གོལ་ས་མ་ཆོད་པས། །དོན་གྱི་སྙིང་པོ་རྣལ་མ་མཐོང་བ་མེད། །ཅེས་གསུངས་
སོ༑ ༑བརྒྱད་པ་ནི། གོང་དུ་བསྟན་པའི་རྒྱུ་མཚན་དེ་ཡི་ཕྱིར་ན་སྟོན་པ་ཀུན་
བྱེད་རྒྱལ་པོའི་དགོངས་པ་གསང་ཆེན་ཨ་ཏི་ཡོ་གའི་ལུང་འདི་ལ། སེམས་ཉིད་རྣལ་
མའི་དོན་མ་ནོར་བར་ཤེས་ནས་དེ་ལས་མ་ཡེངས་པའི་དོན་ལ་གནས་པ་ལས། འབད་
པ་དང་རྩོལ་བས་ལམ་ལ་མི་འཇུག་ཅིང་། རྒྱུ་ཚོགས་གཉིས་བསགས་པ་ལ་སོགས་
པ་གཉེན་པོས་སེམས་ཀྱི་སྒྲིབ་པ་མི་སྦྱོང་ལ། མཚན་བཅས་དང་མཚན་མ་མེད་པ་
གང་གི་ཡང་དམིགས་པའི་ཡུལ་ལ་སེམས་རྩེ་གཅིག་གཏད་དེ་མི་འཇོག་ཅིང་། དྲན་
པའི་ཐག་པས་སེམས་ཡུལ་ལ་ཡེངས་སུ་མི་འཇུག་པར་ནང་དུ་རྩེ་གཅིག་ཏུ་ཡང་མི་
སྡུད་དེ། ཀུན་མཁྱེན་བླ་མས། རེ་དོགས་གཉིས་མེད་སྨྱོན་པའི་ངང་ཚུལ་ཅན། །
ལྟ་སྒོམ་རིས་མེད་ཆེད་འཛིན་འདོད་བློ་ཞིག །ཞེ་འདོད་འཁྲིས་མེད་འདི་ཞེས་རྩོལ་
སྒྲུབ་མེད། །གང་བྱུང་བྱུང་ལ་གང་སྣང་སྣང་དུ་ཆུག །གང་ཤར་ཤར་ལ་གང་ཡིན་
ཡིན་དུ་ཆུག །གང་ཡང་ཡིན་ལ་གང་ཡང་མིན་དུ་ཆུག །ཀུན་སྤྱོད་ངེས་མེད་རིག་པ་
ཐོད་རྒལ་ངང་། །ཆོས་དང་ཆོས་མིན་རྩིས་གཞི་འགའ་མེད་པས། །གཏད་མེད་
ཟང་ཀ་གྲུབ་མཐའི་གཟེབ་ལས་འདས། །ཞེས་གསུངས་པ་ལྟར་ཕྱི་ཡུལ་གྱི་སྣང་བ་
དག་པ་དང་མ་དག་པ་ལ་སོགས་པ་དང་ནང་སེམས་ཀྱི་རྟོག་པ་བཟང་ངན་གང་ལྟར་
བྱུང་བ་དེ་ཉིད་རྣལ་མའི་དོན་ལས་གཞན་དུ་མ་ཡིན་པར་ཤེས་པས་བྱ་རྩོལ་བླང་དོར་
དང་བྲལ་བའི་སྲིད་གསུམ་ཡེ་གྲོལ་ཆེན་པོའི་དགོངས་པ་ཀུན་བྱེད་ང་ཡི་དོན་ལ་འཇུག་
པར་གྱིས་ཤིག་ཅེས་གསུངས་སོ། །དགུ་པ་ནི། ཀྱེ་སྟོན་པའི་སྟོན་པ་ཀུན་
བྱེད་རྒྱལ་པོ་ཡིས་ཆོས་ཉིད་མ་བཅོས་པའི་ངོ་བོ་རིག་པ་བྱང་ཆུབ་སེམས་ཀྱི་རྩལ་སྣང་
-441 -



ལེའུ་བརྒྱད་ཅུ་པ།
ལས་རང་ཤར་བའི་འཁོར་གྱི་ཚོགས་ལ་བྱར་མེད་ངེས་པའི་ལུང་ཕོག་པ་ནི། ཇི་ལྟར་
སྣང་སྲིད་འཁོར་འདས་ཀྱི་ཆོས་རྣམས་མ་ལུས་པ་ཐམས་ཅད་གདོད་ནས་ཡེ་སངས་
རྒྱས་པ་སྐྱེ་མེད་བྱང་ཆུབ་སེམས་ཀྱི་རང་བཞིན་དུ་རྟོགས་པའི་རྣལ་འབྱོར་བ་རྣམས་
ཀྱིས་རིག་པའི་རང་བཞིན་གང་དུའང་མ་གྲུབ་ཞིང་བྱ་རྩོལ་གྱི་ཡུལ་ལས་འདས་པས་
ལྟ་བ་བསྒོམ་པར་བྱ་བ་དང་། དེ་བཞིན་དུ་དབང་ལ་བསྐུར་བར་བྱ་བ་དང་། དམ་
ཚིག་བསྲུང་བར་བྱ་བ་དང་། ཕྲིན་ལས་བསྒྲུབ་པར་བྱ་བ་དང་། ལམ་ལ་བགྲོད་པར་
བྱ་བ་དང་། ས་ལ་སྦྱང་བར་བྱ་བ་ལ་སོགས་པ་རང་བཞིན་བཅུ་པོ་ཐམས་ཅད་མ་
བཅོས་རྣལ་དུ་བཞག་པ་ཙམ་ལས་དེ་དག་ལ་འབད་ཅིང་རྩོལ་བས་དགོས་པ་ཅི་ཡང་
མེད་པས། དེ་འདྲའི་ངལ་བས་རང་རྒྱུད་འཆིང་བར་མ་བྱེད་ཅིག ཅེས་གདམས་
ཏེ༑ གནས་ལུགས་རིན་པོ་ཆེའི་མཛོད་ལས། ནམ་མཁའ་ལྟ་བུའི་སེམས་ཉིད་བྱང་
ཆུབ་ལ། །ཕྱོགས་དང་རིས་མེད་རང་བཞིན་གཉིས་མེད་པས། །ལྟ་བ་བསྒོམ་མེད་
དམ་ཚིག་བསྲུང་དུ་མེད། །ཕྲིན་ལས་རྩོལ་མེད་ཡེ་ཤེས་སྒྲུབ་པ་མེད། །ས་ལ་སྤྱད་
མེད་བགྲོད་པའི་ལམ་ཡང་མེད། །ཕྲ་བའི་ཆོས་མེད་གཉིས་མེད་འབྲེལ་བ་མེད། །
སྒྲོ་སྐུར་འདས་པས་ཆོས་དང་ཆོས་མིན་མེད། །ཅེས་གསུངས་པ་ལྟར་རོ། །
བཅུ་པ་ནི། འདི་ལྟར་ཀུན་བྱེད་བྱང་ཆུང་སེམས་ཀྱི་རང་བཞིན་ལུ་མ་དག་མཚན་
མའི་སྒྲིབ་པ་ཞིག་གདོད་ནས་ཡོད་མ་མྱོང་བས། དོན་དེ་ཉིད་ཇི་བཞིན་དུ་ཤེས་ཤིང་
རྟོགས་པས་གཟུང་འཛིན་མི་ཤེས་པའི་ཆོས་ཞིག་སྤང་དུ་མེད་པས། ཆོས་ཉིད་ཇི་
བཞིན་པའི་རྟོགས་པ་ལ་དབང་བསྒྱུར་བའི་དོན་ལ་གནས་པའི་རྣལ་འབྱོར་པ་དེ་ཡིས།
ས་ལམ་སྦྱང་བགྲོད་ལ་སོགས་པ་ལ་ལྟོས་པོ་མེད་པར་སྟོན་པ་ཀུན་བྱེད་རྒྱལ་པོའི་
དགོངས་པ་ལྷུན་གྱིས་གྲུབ་པ་ཡིན་ནོ། །ཅེས་གསུངས་སོ། །དེ་ལྟར་རང་
བཞིན་བཅུའི་ལེའུས་བསྒོམ་མེད་དོན་གྱི་དགོངས་པ་གོམས་སྟོབས་ཀྱིས་དབང་པོ་ཐ་
མ་གྲོལ་བའི་ཚུལ་བཤད་ཟིན་ཏོ། །དེ་ཡང་འདིས་དབང་པོ་གསུམ་ནི་ཡང་རབ་པའི་
- 442 -



•་
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གང་ཟག་གསུམ་ཡིན་ཏེ། ཁ་ཅིག་སེམས་ཉིད་ཀྱི་ངོ་བོ་མཐོང་གྲོལ་དུ་འབྱུང་བས་
བསམ་བསྒོམ་ལ་མི་ལྟོས། ལ་ལ་མཉམ་པའི་དོན་ལ་བསམ་པའི་གནད་ཀྱིས་གཞིག་
གྲོལ་གོམས་པ་ལ་མི་ལྟོས། འགའ་ཞིག་དོན་དེ་ཉིད་ཡང་དང་ཡང་དུ་གོམས་པའི་
ཁྱད་པར་གྱིས་གྲོལ་བས་དེའི་བྱེ་བྲག་བསྟན་པ་ཡིན་ནོ་ཞེས་བེ་རོ་ཙ་ནས་བཞེད་དོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ལྷུན་གྲུབ་རེ་དོགས་
བཅད་པའི་ལེའུ་སྟེ་བརྒྱད་ཅུ་པའི་འགྲེལ་པའོ།། །།དོན་གཉིས་པ་རྒྱུད་ཀྱི་
ཚིག་དོན་འབྲེལ་བའི་རྣམ་གྲངས་བརྗོད་པ་ལ་གཉིས་ཏེ། རྒྱུད་གསུམ་སོ་སོའི་བསྟན་
པའི་རིམ་པས་རྗོད་བྱེད་ཚིག་གི་འགྲེལ་བ་དང་། ཀུན་དོན་སེམས་ཉིད་དུ་བཀོད་པས་
བརྗོད་བྱ་དོན་གྱི་ངོ་བོ་འགྲེལ་བའོ། །དང་པོ་རྒྱུད་གསུམ་སོ་སོའི་ཆིང་བསྟན་པ་ལེའུ་
གྱ་གཅིག་པ་ལ་གཉིས་ཏེ། ཞུ་བའི་སྐབས་དབྱེ་བ་དང་། ཞུས་ཚུལ་རྒྱས་པར་དབྱེ་
བ་གཉིས་ཀྱིས་ཀུན་བྱེད་ཀྱི་རང་བཞིན་འཁོར་གྱིས་ཞུས་པ་དང་། སྟོན་པས་དེའི་
ལན་གསུངས་པའོ། །དང་པོ་ནི། དེ་ལྟར་སེམས་ཉིད་འོད་གསལ་བའི་ཡེ་ཤེས་
གདོད་ནས་ལྷུན་གྱིས་གྲུབ་པ་ཡིན་པས་རྟོག་དཔྱོད་བསྒོམ་བསྒྲུབ་ཀྱིས་བཅོས་སུ་མེད་
པར་བསྟན་པ་དེ་ནས་བྱང་ཆུབ་ཀྱི་སེམས་སྟོན་པ་ཀུན་བྱེད་རྒྱལ་པོ་ལ། བཀའ་ཡི་
སྡུད་པ་པོ་སེམས་དཔའ་རྡོ་རྗེས་འཆད་འགྱུར་གྱི་དོན་འདི་སྐད་ཅེས་ཞུས་སོ། །
དེ་ཡང་ཇི་ལྟར་ན་ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ལགས། ཇི་ལྟར་སྣང་བའི་
འཁོར་འདས་ཀྱི་ཆོས་ཐམས་ཅད་ནི་སྙིང་པོ་རང་བྱུང་གི་ཡེ་ཤེས་སྟོན་པ་ཀུན་བྱེད་རྒྱལ་
པོ་ཁྱོད་ཀྱིས་བྱས་ཤིང་། སྟོན་པ་སྐུ་གསུམ་གྱི་བསྟན་པའི་རང་བཞིན་དམ་པའི་ཆོས་
མ་ལུས་པོ་ཡང་ཁྱོད་ཀྱིས་བཀོད་པ་དང་། དམ་པའི་དོན་གྱི་བདེན་པ་ཆོས་ཉིད་སྐྱེ་
བ་མེད་པ་སྙིང་པོ་བྱང་ཆུབ་སེམས་ཀྱི་རང་བཞིན་ཡང་ཁྱོད་ཀྱིས་བསྟན་པ་ཡིན་པས་
ན༑ གང་ཞིག་ཁྱོད་ཀྱི་རང་བཞིན་མ་ནོར་བར་སྟོན་པར་བྱེད་པའི་རྒྱུད་ཀྱི་རྒྱལ་པོ་
ཆེན་པོ་འདི་ཉིད་ཀྱི་དོན་ཡང་དག་པར་རྟོགས་ན་ཆོས་ཀུན་ཀྱང་རྟོགས་པར་འགྱུར་
- 443-



ལེའུ་གྱ་གཅིག་པ།
བ་ཡིན་ལ། རྒྱུ་མཚན་དེ་བས་ན་ཀུན་བྱེད་ཉིད་ཀྱི་རང་བཞིན་འདི་ཉིད་རྟོགས་པར་
བྱེད་དགོས་པ་ཡིན་མོད། འོན་ཀྱང་འདུས་པའི་འཁོར་ཚོགས་རྣམས་ཀྱིས་ཀུན་བྱེད་
རྒྱལ་པོའི་དགོངས་དོན་དེ་ཉིད་ཐེ་ཚོམ་གྱི་རབ་རིབ་དང་བྲལ་བའི་ཚུལ་གྱིས་ཇི་བཞིན་
ཉིད་དུ་གསལ་བར་མ་རིག་པའམ་མ་ཤེས་པས་ན། མདོ་ལུང་ཐམས་ཅད་ཀྱི་དོན་
གནད་ལྷན་གཅིག་ཉིད་དུ་སྡོམ་སྟེ་བསྟན་ན་ཇི་ལྟར་གནས་པ་ཡི་ཚུལ་དེ་སྟོན་པ་ཉིད་
ཀྱིས་བཤད་དུ་གསོལ་ཞེས་ཞུས་སོ། །གཉིས་པ་སྟོན་པས་ལན་གསུངས་པ་ལ་
གསུམ་སྟེ། མདོར་བསྟན། རྒྱས་པར་བཤད། དོན་བསྡུ་པའོ། །དང་པོ་ནི།
དེ་ལྟར་འཁོར་གྱིས་ཞུ་བ་ཕུལ་བའི་རྗེས་དེ་ནས་བྱང་ཆུབ་ཀྱི་སེམས་སྟོན་པ་ཀུན་བྱེད་
རྒྱལ་པོས་གོང་དུ་བསྟན་པའི་མདོ་ལུང་ཐམས་ཅད་རྩ་བའི་རྒྱུད་དང་ཕྱི་མ་དང་ཕྱི་མིའི་
ཕྱི་མ་ཡི་རྒྱུད་གསུམ་ལ་བསྡུ་བ་ཡི་སྒོ་ནས་རྗོད་བྱེད་ཚིག་གི་འགྲེལ་བ་འདི་གསུངས་
སོ༑ ༑གཉིས་པ་རྒྱས་པར་བཤད་པ་ལ་གསུམ་སྟེ། འཁོར་ལ་གདམས་པ།
གདམས་ཚུལ་མདོར་བསྟན་པ། དེའི་རང་བཞིན་རྒྱས་པར་བཤད་པའོ། །དང་པོ་
ནི༔ ཀྱེ་སེམས་དཔའ་རྡོ་རྗེ་རྒྱུད་ཀྱི་དོན་ཇི་བཞིན་པ་སྟོན་པ་ང་ཡིས་ལེགས་པར་
བསྟན་པར་བྱ་ཡིས། ཇི་ལྟར་བསྟན་པའི་དོན་བཞིན་དུ་ཐོས་བསམ་བསྒོམས་གསུམ་
གྱིས་ནན་ཏན་གྱིས་ཤིག་ཅེས་ནན་ཏན་གྱིས་སྒོ་ནས་བརྩོན་པར་གདམས་པ་དང་།
དེ་བཞིན་དུ་སྟོན་པའི་སྟོན་པ་ཀུན་བྱེད་རྒྱལ་པོའི་ཡིས་འཁོར་རྣམས་ལ་མདོ་ལུང་
ཐམས་ཅད་གཅིག་ཏུ་བསྡུས་པ་ཡི་དོན་འདི་ལྟར་ཕོག་པ་བཞིན་དུ་སེམས་དཔའ་ཆེན་
པོ་ཁྱོད་ཀྱིས་ཕྱི་རབ་རྗེས་འཇུག་རྣམས་ལ་སྒྲོ་སྐུར་དང་བྲལ་བ་ལེགས་པར་བསྟན་
པའི་དོན་ལ་ནན་ཏན་གྱིས་ཤིག་ཅེས་གཞན་ལ་ཇི་བཞིན་ཉིད་དུ་བསྟན་པར་ཡང་
གདམས་སོ། །གཉིས་པ་ནི། ཀྱེ་སེམས་དཔའ་རྡོ་རྗེ། འདི་ལྟར་རྒྱུད་གསུམ་
གྱིས་བསྟན་བྱའི་ངོ་བོ་ནི་སྟོན་པ་ཀུན་བྱེད་ང་ཡི་རང་བཞིན་སྙིང་པོ་རང་བྱུང་གི་ཡེ་ཤེས་
གདོད་ནས་སྐྱེ་བ་མེད་པའི་དོན་གཅིག་ཡིན་པ་ལ། དེ་ཉིད་སྟོན་པར་བྱེད་པའི་རྒྱུད་
- 444 -



ཅ
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ཀྱི་རང་བཞིན་ནི་རྣམ་པ་གསུམ་དུ་བསྟན་པ་ཡིན་ཏེ། དེ་ཡང་ཇི་ལྟར་ན་ཨ་ཏི་རྫོགས་
པ་ཆེན་པོའི་སྐལ་བ་དང་ལྡན་པའི་གང་ཟག་དབང་པོ་རབ་འབྲིང་ཐ་མ་གསུམ་དུ་ཡོད་
པ་ལས། དབང་པོ་རབ་རྣམས་ལ་རྒྱུད་དོན་ཐོས་པས་གྲོལ་བའི་དོན་ལ་གདམས་
པ་དང་། དབང་པོ་འབྲིང་རྣམས་ལ་བསམ་པས་གྲོལ་བར་གདམས་པ། དབང་པོ་
ཐ་མ་རྣམས་བསྒོམས་པས་གྲོལ་བར་གདམས་པ་ཡི་ཚུལ་རྣམ་པ་གསུམ་གྱི་རིམ་པ་
ཡིས། རྒྱུད་ནི་རྩ་བའི་རྒྱུད་ལེའུ་ལྔ་བཅུ་རྩ་བདུན་པ་དང༌། རྒྱུད་ཕྱི་མ་ལེའུ་བཅུ་
གཉིས་པ་དང་། ཕྱི་མིའི་ཕྱི་མ་ལེའུ་བཅོ་ལྔ་པ་དང་གསུམ་གྱིས་ཀུན་བྱེད་རྒྱལ་པོའི་
དོན་རྣམས་རྫོགས་པར་བསྟན་པ་དེ་དག་ཐམས་ཅད་ཀྱིས་སེམས་ཉིད་རང་བྱུང་གི་ཡེ་
ཤེས་གཅིག་ཏུ་བསྟན་པ་ཡིན་ཏེ། ལ་ཟློ་ལས། ཀྱེ་སེམས་དཔའ་ཆེན་པོ་དགོངས་
ཤིག རྩ་རྒྱུད་ལེའུ་ལྔ་བཅུ་རྩ་བདུན་གསུངས་པ་ཡང་། །རང་བྱུང་ཡེ་ཤེས་ཚིག་ཏུ་
བསྟན་པའི་མདོ་ལུང་ཡིན། །སེམས་དཔས་རང་བྱུང་ཡེ་ཤེས་གཅིག་ཏུ་ལ་ཟློས་
ཤིག །ཕྱི་མ་ལེའུ་བཅུ་དང་གཉིས་སུ་གསུངས་པ་ཡང་། །རང་བྱུང་ཡེ་ཤེས་བསམ་
པས་བརྟགས་པ་ཡིན། །དེ་ཡང་རང་བྱུང་གཅིག་ཏུ་ལ་ཟློས་ཤིག །ཕྱི་མའི་ཕྱི་མ་
ལེའུ་བཅུ་དང་ལྔ་རུ་གསུངས་པ་ཡང་། །རང་བྱུང་ཡེ་ཤེས་རྣལ་དུ་འཇོག་པར་དགོངས་
པ་ཡིན། །སེམས་དཔས་རང་བྱུང་ཡེ་ཤེས་གཅིག་ཏུ་ལ་ཟློས་ཤིག །ཐོས་པས་སྟོན་
པའི་ལྡེ་མིག་དང་། །བསམ་པས་གྲོལ་བའི་ལྡེ་མིག་དང་། །བསྒོམས་པས་འབྱིན་
པའི་ལྡེ་མིག་གིས། །ངེས་པར་གཏན་ལ་ཕབ་པས་ན། །སེམས་དཔས་ལེགས་
པར་ཐག་ཆོད་ཅིག །ཅེས་གསུངས་སོ། །གསུམ་པ་རང་བཞིན་རྒྱས་པར་
བཤད་པ་ལ་གསུམ་སྟེ། རྩ་བའི་རྒྱུད། ཕྱི་མའི་རྒྱུད། ཕྱི་མའི་ཕྱི་མའི་རྒྱུད་རྒྱས་
པར་བཤད་པའོ། །དང་པོ་རྩ་རྒྱུད་ལ་གསུམ་སྟེ། གྲངས་ངེས་པའི་དོན། གོ་རིམ་
ངེས་པའི་དོན། དབྱེ་བ་ངེས་པའི་དོན་ནོ། །དང་པོ་ནི། ཀྱེ་སེམས་དཔའ་རྡོ་རྗེ་
རྒྱུད་ཀྱི་རྩ་བ་དབང་པོ་ཡང་རབ་རྟོགས་གྲོལ་ཅིག་ཆར་བའི་རིགས་ཅན་རྣམས་ལ་ཐོས་
- 445 -



ལེའུ་གྱ་གཅིག་པ།
པའི་དོན་ལ་གདམས་པའི་རང་བཞིན་བསྟན་པ་ནི། ཀུན་བྱེད་ང་ཡི་རང་བཞིན་
མདོ་ལུང་ལྔ་བཅུ་རྩ་བདུན་གྱིས་ཇི་ལྟར་སྣང་བའི་དངོས་པོའི་ཆོས་སྣང་སྲིད་འཁོར་
འདས་ཐམས་ཅད་དོན་རང་བཞིན་སྐྱེ་བ་མེད་པ་སྙིང་པོ་བྱང་ཆུབ་ཀྱི་སེམས་ལས་གཞན་
དུ་མེད་པར་ཆོས་ཐམས་ཅད་ཀུན། ཀུན་བྱེད་རྒྱལ་པོ་རང་བྱུང་གི་ཡེ་ཤེས་གཅིག་གི་
རང་བཞིན་དུ་གཏན་ལ་ཕབ་པ་སྟེ། དེ་ལ་སེམས་དཔའ་རྡོ་རྗེས་གོལ་འཆུག་མེད་
པར་ལེགས་པར་ཐོས་པའི་སྒོ་ནས་ནན་ཏན་གྱིས་ཤིག་ཅེས་པའོ། །གཉིས་པ་ནི།
ཀྱེ་ཀུན་བྱེད་ང་ཡི་རང་བཞིན་ལེའུ་ལྔ་བཅུ་རྩ་བདུན་པོ་ཡི་གོ་རིམ་ངེས་པ་ནི་ཇི་ལྟར་
ཞེ་ན། ཆོས་ཐམས་ཅད་རིག་པ་བྱང་ཆུབ་སེམས་ཀྱི་རང་བཞིན་མངོན་སུམ་དུ་སྣང་བ་
ཡིན་པར་སྟོན་པའི་ཕྱིར་མངོན་དུ་ཕྱུང་བའི་མདོ་ལུང་བཅུ་པོ་དང༌། དེ་ཉིད་ཆོས་
ཐམས་ཅད་ཀྱི་སྙིང་པོ་སེམས་ཉིད་རང་བྱུང་གི་ཡེ་ཤེས་དངོས་པོའི་གཤིས་ལུགས་མ་
ནོར་བ་ཡིན་པར་སྟོན་པས་དེ་ནས་ངེས་པར་བསྟན་པའི་མདོ་ལུང་བཅུ་པོ་བསྟན་པ་
དང༌། དེའི་རྗེས་སུ་དེ་ལྟ་བུའི་ཆོས་ཉིད་སྙིང་པོ་སེམས་ཉིད་རང་བྱུང་གི་ཡེ་ཤེས་དེ་
རྒྱུ་འབྲས་རྩོལ་སྒྲུབ་ལས་འདས་པར་བསྟན་པའི་ཕྱིར་དུ་རྒྱུ་འབྲས་འདས་པའི་མདོ་
ལུང་བཅུ་པོ་བསྟན་པ་དང་། དེའི་རྗེས་སུ་ཇི་ལྟར་སྣང་བའི་ཆོས་ཐམས་ཅད་གདོད་
ནས་བྱ་རྩོལ་མེད་པར་ཆོས་ཉིད་སྙིང་པོའི་ཡེ་ཤེས་དེའི་ཀློང་དུ་ཡེ་ནས་མངོན་པར་
རྫོགས་པ་སངས་རྒྱས་པར་སྟོན་པའི་ཕྱིར་དུ་བྱ་མེད་རྫོགས་པའི་མདོ་ལུང་བཅུ་པོ་
བསྟན་པ་དང༌། དེའི་རྗེས་སུ་སྙིང་པོ་བྱང་ཆུབ་ཀྱི་སེམས་དེ་ལ་བསྟན་པ་ཐམས་ཅད་
རྫོགས་ཤིང་དེ་ཉིད་མ་བསྒྲིབས་རང་ལ་གསལ་བས་ཆོས་རྣམས་ཐམས་ཅད་ངེས་པར་
གཏན་ལ་འབེབས་པར་སྟོན་པའི་ཕྱིར་དུ་གཏན་ལ་འབེབས་པའི་མདོ་ལུང་བཅུ་པོ་
བསྟན་པ་དགུ་དང་ལྔ་བཅུ་དང་། མདོ་རྩ་ལྔ་པོ་དེ་ཡི་དགོས་ཆེད་སོ་སོར་བསྟན་པ་
ལྔ་བསྣན་པས་ལྔ་བཅུ་རྩ་ལྔ་དང་། དེ་ལས་གཞན་པའི་ལྷག་མ་གཉིས་ཀྱིས་གཅིག་
གིས་མདོ་ལུང་ཐམས་ཅད་ཇི་ལྟར་དབྱེ་བའི་གཞིའམ་རྩ་བ་བསྟན་ཞིང་། གཅིག་གིས་
- 446 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འཁོར་ལ་གདམས་ཤིང་བསྟན་པ་གཏད་པ་རྣམས་བསྟན་པས་ལེའུ་ལྔ་བཅུ་རྩ་བདུན་
དུ་ངེས་པ་ཡིན་ནོ། །གསུམ་པ་ལ་དྲུག་སྟེ། མངོན་དུ་ཕྱུང་བའི་མདོ་ལུང་བཅུ་དགོས་
པ་དང་བཅས་པ་དང་། ངེས་པར་བསྟན་པའི་མདོ་ལུང་བཅུ་དགོས་པ་དང་བཅས་པ་
དང་། རྒྱུ་འབྲས་ལས་འདས་པའི་མདོ་ལུང་བཅུ་དགོས་པ་དང་བཅས་པ་དང་། བྱ་
མེད་རྫོགས་པའི་མདོ་ལུང་བཅུ་དགོས་པ་དང་བཅས་པ་དང་། གཏན་ལ་འབེབས་པའི་
མདོ་ལུང་བཅུ་དགོས་པ་དང་བཅས་པ་དང་། ལེའུ་ཐ་མ་གཉིས་ཀྱི་དོན་བཤད་པ་དང་
བཅས་པའོ། །དང་པོ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཡིས་ཆོས་
ཉིད་མངོན་དུ་ཕྱུང་བའི་མདོ་ལུང་བཅུ་དགོས་པ་དང་བཅས་པ་བསྟན་པ་དེ་གང་ཞེ་ན་
ལེའུ་དང་པོ་གླེང་གཞི་དང་གླེང་བསླང་གི་ལེའུ་དང་ནི། ལེའུ་བཅུ་པོ་ཕུན་སུམ་ཚོགས་
པའི་རང་བཞིན་བསྟན་པ་དང་། ལེའུ་གཉིས་པ་ཀུན་བྱེད་མངོན་དུ་ཕྱུང་བར་བསྟན་པ་
དང་། ལེའུ་བཅུ་གཅིག་པ་ཆོས་ཐམས་ཅད་ཀྱི་རྩ་བ་བྱང་ཆུབ་སེམས་སུ་བསྟན་པ་དང་།
ལེའུ་གསུམ་པ་ཕུན་སུམ་ཚོགས་པ་ཐམས་ཅད་ཀུན་བྱེད་བྱང་ཆུབ་སེམས་ལས་བྱུང་
ཚུལ་བསྟན་པ་དང་། ལེའུ་ཉི་ཤུ་པ་སེམས་ཉིད་ཀུན་བྱེད་རྒྱལ་པོ་ཐམས་ཅད་ཀྱི་འབྱུང་
གནས་ཡིན་པར་བསྟན་པ་དང་། ལེའུ་བཅོ་ལྔ་པ་རང་བཞིན་གསུམ་མངོན་དུ་ཕྱུང་བར་
བསྟན་པ་དང་། ལེའུ་ཉི་ཤུ་རྩ་ལྔ་པ་རང་སེམཾས་སྟོན་པར་བསྟན་པ་དང་། ལེའུ་ཉི་ཤུ་
རྩ་གཅིག་པ་གཏན་ཚིག་ལྔའི་སྒོ་ནས་བཤད་ལུགས་བསྟན་པ་དང་། ལེའུ་དྲུག་པས་
ཀུན་བྱེད་བྱང་ཆུབ་ཀྱི་སེམས་ཆོས་ཐམས་ཅད་ཀྱི་ངོ་བོར་བསྟན་པ་རྣམས་ཀྱིས་རྫོགས་
པར་བསྟན་པ་ཡིན་ལ། གདམས་ངག་ཕོག་པས་དེ་ལྟར་ཆོས་ཉིད་མངོན་དུ་ཕྱུང་བའི་
དོན་དེ་ཇི་བཞིན་དུ་མཐོང་བའི་དགོས་ཆེད་ཡོད་པའི་ཕྱིར་ན། ལེའུ་བཅུ་དྲུག་པ་ཀུན་
བྱེད་རྒྱལ་པོ་ཆོས་རྣམས་ཀུན་གྱི་སྙིང་པོར་འཇོག་པའི་གདམས་ངག་ཕོག་པ་ཡིས་
མངོན་དུ་ཕྱུང་བའི་མདོ་ལུང་བཅུ་པོ་དེའི་དགོས་པ་བསྟན་པ་ཡིན་ནོ། །གཉིས་པ་ནི།
ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཡིས་མ་ནོར་ངེས་པར་བསྟན་པའི་མདོ་ལུང་
ཁ 447 -



ལེའུ་གྱ་གཅིག་པ།
བཅུ་དགོས་པ་དང་བཅས་པ་བསྟན་པ་ནི་གང་ཞེ་ན། ལེའུ་བཞི་པ་མཚན་ཀྱི་དོན་
བཤད་པ་དང་། ལེའུ་སུམ་ཅུ་རྩ་གསུམ་པ་དྲང་ངེས་ཀྱི་ཁྱད་པར་བསྟན་པ་དང་། ལེའུ་
བཅུ་གསུམ་པ་བྱང་ཆུབ་སེམས་ཀྱི་བཤད་ལུགས་བསྟན་པ་དང་། ལེའུ་བཅུ་གཉིས་
པ་ཀུན་བྱེད་རྒྱལ་པོ་རྒྱུད་ལུང་ཀུན་གྱི་རྩ་བར་བསྟན་པ་དང་། ལེའུ་ལྔ་པ་ཆོས་ཐམཾས་
ཅད་སེམས་ཉིད་རྫོགས་པ་ཆེན་པོར་འདུས་པར་བསྟན་པ་དང་། ལེའུ་སུམ་ཅུ་རྩ་
གཉིས་པ་ཆོས་ཐམས་ཅད་བྱང་ཆུབ་སེམས་སུ་གཅིག་པས་སྤོང་བླང་རྒྱུ་འབྲོས་ཀྱིས་
བྱ་མི་དགོས་པར་བསྟན་པ་དང་། ལེའུ་སུམ་ཅུ་རྩ་དྲུག་པ་ཆོས་ཐམས་ཅད་ཀུན་བྱེད་
ཉིད་ཀྱི་སྐུ་གསུང་ཐུགས་སུ་འདུས་པར་བསྟན་པ་དང་། ལེའུ་སུམ་ཅུ་རྩ་བཞི་པ་
སངས་རྒྱས་ཐམས་ཅད་ཀྱི་དགོངས་པ་ཀུན་བྱེད་ཉིད་ལ་འདུས་པར་བསྟན་པ་དང་།
ལེའུ་ཉི་ཤུ་རྩ་དགུ་པ་སེམས་ཉིད་མ་བཅོས་རྣལ་དུ་བཞག་པར་བསྟན་པ་དང་། ལེའུ་
བཅུ་བདུན་པ་རྒྱལ་བའི་སྐུ་གདུང་སེམས་ཉིད་རྟོགས་པའི་དོན་ལས་མི་འདའ་བར་
ཟུངས་ཤིག་པར་གདམས་ཡིས་རྫོགས་པར་བསྟན་ཞིང་། དེ་ལྟར་ངེས་པར་བསྟན་
པའི་དགོས་པ་ཡིད་ཆེས་དུག་གི་རང་བཞིན་ནི་ལེའུ་ལྔ་བཅུ་རྩ་ལྔ་པ་ཆོས་ཐམས་ཅད་
སྙིང་པོ་བྱང་ཆུབ་ཀྱི་སེམས་ལས་གཞན་མ་ཡིན་པར་བཤད་ཡིས་བསྟན་པ་ཡིན་ནོ། །
གསུམ་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཡིས་རྒྱུ་འབྲས་རྩོལ་སྒྲུབ་ལས་
འདས་པའི་མདོ་ལུང་བཅུ་དགོས་པ་དང་བཅས་པ་བསྟན་པ་ནི་གང་ཞེ་ན། ལེའུ་བཞི་
བཅུ་རྩ་གཅིག་པ་ཆོས་ཐམས་ཅད་སེམས་ཉིད་ཀུན་བྱེད་ཉིད་དུ་འདུས་ཤིང་ངོ་བོ་གཅིག་
པར་བསྟན་པ་དང་། ལེའུ་བཅུ་བཞི་པ་སེམས་ཉིད་བྱ་བཙལ་ལས་འདས་པའི་དོན་སྐལ་
མེད་ལ་གསང་བར་གདམས་པ་དང་། ལེའུ་སུམ་ཅུ་རྩ་བརྒྱད་པ་ཐེག་པ་འོག་མའི་
ལྟ་སྒོམ་སྤྱོད་པ་ཐམས་ཅད་གོལ་སྒྲིབ་ཏུ་བསྟན་པ་དང་། ལེའུ་དགུ་པ་སེམས་ཉིད་རང་
བྱུང་གི་ཡེ་ཤེས་གོལ་སྒྲིབ་ལས་འདས་པར་བསྟན་པ་དང་ནི། ལེའུ་སོ་ལྔ་པ་ཀུན་
བྱེད་ཉིད་ཀྱི་བསྟན་པ་གཞན་གྱི་སྤྱོད་ཡུལ་མིན་པར་བསྟན་པ་དང་། ལེའུ་བཅུ་དགུ་
- 448 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་སེམས་ཉིད་སྐུ་གསུམ་གྱི་ངོ་བོར་ཡོན་ཏན་ལྷུན་གྱིས་གྲུབ་པར་བསྟན་པ་དང་། ལེའུ་
བཅོ་བརྒྱད་པ་ཆོས་ཐམས་ཅད་ཀྱི་ཆོས་ཉིད་ཀུན་བྱེད་ཉིད་ཡིན་པར་བསྟན་པ་དང་།
ལེའུ་བརྒྱད་པ་ཆོས་ཉིད་དེ་བཞིན་ཉིད་གཅིག་ལས་སྟོན་འཁོར་བསྟན་པ་གསུམ་དུ་
སྣང་བར་བསྟན་པ་དང་། ལེའུ་བཞི་བཅུ་པ་ཆོས་ཐམས་ཅད་སེམས་ཉིད་རང་བྱུང་
གི་ཡེ་ཤེས་སུ་ཡེ་ནས་སངས་རྒྱས་པས་བྱ་བཙལ་ལས་འདས་པར་བསྟན་པ་དང་། ལེའུ་
ལྔ་བཅུ་རྩ་གཉིས་པ་སེམས་ཉིད་ཡེ་སངས་རྒྱས་པས་བྱ་མེད་འདོད་པ་མེད་པར་བསྟན་
པ་དང་བཅུ་ཡིས་རྫོགས་པར་བསྟན་པ་ཡིན་ལ། དེ་ལྟར་ཆོས་ཐམས་ཅད་སེམས་
ཉིད་རྒྱུ་འབྲས་ལས་འདས་པའི་རང་བཞིན་ཡིན་པས་རྩོལ་སྒྲུབ་ཀྱིས་བྱ་མི་དགོས་པའི་
དགོས་པ་ནི་ལེའུ་བདུན་པ་སེམས་ཉིད་ཀུན་བྱེད་རྒྱལ་པོ་སྟོན་པར་མངོན་དུ་ཕྱུང་བར་
བཤད་པ་ཉིད་དུ་ངེས་པར་བསྟན་པ་ཡིན་ནོ། ་།བཞི་པ་ནི། ཀྱེ་སྟོན་པའི་སྟོན་
པ་ཀུན་བྱེད་རྒྱལ་པོ་ཡིས་བུ་མེད་རྫོགས་པའི་མདོ་ལུང་བཅུ་དགོས་པ་དང་བཅས་
པར་བསྟན་པ་ནི་གང་ཞེ་ན་ལེའུ་ཉི་ཤུ་རྩ་གཉིས་པ་སེམས་ཉིད་རྒྱུ་འབྲས་རྩོལ་སྒྲུབ་
ལས་འདས་པས་མ་བཅོས་རྣལ་དུ་བཞག་པར་བསྟན་པ་དང་། དེ་བཞིན་དུ་ལེའུ་
སུམ་ཅུ་པ་སེམས་ཀྱི་རང་བཞིན་ཆོས་ཉིད་མི་ནུབ་པའི་རྒྱལ་མཚན་དུ་གནས་པས་རྒྱུ་
འབྲས་བྱ་བཙལ་ལས་འདས་པར་བསྟན་པ་དག་དང་། ལེའུ་ཉི་ཤུ་རྩ་བཞི་པ་ཕྱག་རྒྱ་
བཞུགས་ཚུལ་བསྟན་པ་དང་། ལེའུ་ཉེར་བརྒྱད་པ་སེམས་ཉིད་འགྱུར་བ་མེད་པས་རྒྱུ་
འབྲས་རྩོལ་སྒྲུབ་ལས་འདས་པར་བསྟན་པ་དང་། ལེའུ་ཉི་ཤུ་རྩ་བདུན་པ་སེམས་
ཉིད་རང་བཞིན་གྱིས་རྣམ་པར་དག་པས་རྒྱུ་འབྲས་བྱ་བཙལ་ལས་འདསཾ་པར་བསྟན་
པ་དང་། ལེའུ་སུམ་ཅུ་རྩ་གཅིག་པ་ཀུན་བྱེད་སེམས་ཀྱི་རང་བཞིན་མ་བྱས་ལྷུན་གྱིས་
གྲུབ་པར་བསྟན་པོ་དང་། ལེའུ་ཉེར་གསུམ་པ་སེམས་ཉིད་བྱ་བཙལ་མེད་པས་ལྟ་
བའི་ཡུལ་ལས་འདས་པར་བསྟན་པ་དང་། ལེའུ་ཉི་ཤུ་རྩ་དྲུག་པ་སེམས་ཉིད་སྒོམ་
དུ་མེད་པས་རྒྱུ་འབྲས་བྱ་བཙལ་ལས་འདས་པར་བསྟན་པ་དང་། ལེའུ་ཞེ་བཞི་པ་
- 449 -



ལེའུ་གྱ་གཅིག་པ།
སེམས་ཉིད་ཀུན་བྱེད་རྒྱལ་པོ་ལ་རྒྱུ་འབྲས་བྱ་བཙལ་མི་དགོས་པར་བསྟན་པ་དང་།
ལེའུ་ལྔ་བཅུ་རྩ་དྲུག་པ་སེམས་དཔའ་རྡོ་རྗེས་ཆོས་ཐམས་ཅད་ཀུན་བྱེད་རྒྱལ་པོ་ཉིད་
ཡིན་པར་རྟོགས་པ་ཕུལ་ཞིང་བསྒྲགས་པས་བསྟན་པ་ཡིན་ལ། དེ་ལྟར་ཆོས་ཐམས་
ཅད་སྙིང་པོ་བྱང་ཆུབ་སེམས་སུ་མ་བྱས་རང་བཞིན་གྱིས་རྫོགས་པར་བསྟན་པའི་ཕྱིར་
དུ་ལེའུ་བཞི་བཅུ་རྩ་གསུམ་པ་ཀུན་བྱེད་ཉིད་ཆོས་ཐམས་ཅད་ཀྱི་སྟོན་པར་ཞལ་གྱིས་
བཞེས་པར་བསྟན་པས་བྱ་མེད་རྫོགས་པ་དེ་ཡི་དགོས་པ་སེམས་ཉིད་མ་བཅོས་རྣལ་
དུ་བཞག་པ་ཙམ་ལས་བཅོས་བསྒྱུར་གང་ཡང་མི་དགོས་པར་བསྟན་པ་ཡིན་ནོ། །
ལྔ་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཡིས་ཆོས་རྣམས་ཐམས་ཅད་རིག་
པ་བྱང་ཆུབ་སེམས་སུ་གཏན་ལ་འབེབས་པར་བྱེད་པའི་མདོ་ལུང་བཅུ་དགོས་པ་དང་
བཅས་ཏེ་བསྟན་པ་ནི་གང་ཞེ་ན། ལེའུ་ཞེ་བརྒྱད་པ་ཀུན་བྱེད་ཉིད་ཆོས་ཐམས་ཅད་
ཀྱི་གཞི་མ་ཡིན་པར་བསྟན་པ་དང་། ལེའུ་སུམཾ་ཅུ་རྩ་དགུ་པ་ཀུན་བྱེད་བྱང་ཆུབ་ཀྱི་
སེམས་རྒྱལ་བའི་སྙིང་པོར་བསྟན་པ་དང་། ལེའུ་བཞི་བཅུ་རྩ་ལྔ་པ་སེམས་ཉིད་རང་
བྱུང་གི་ཡེ་ཤེས་ལ་ལྟ་བ་བསྒོམ་དུ་མེད་པར་གཏན་ལ་ཕབ་པ་དང༌། ལེའུ་སོ་བདུན་
པ་བྱང་ཆུབ་སེམས་ཀྱི་ཆོས་ཉིད་སྒོམ་མེད་ལྷུན་གྱིས་གྲུབ་པར་བསྟན་པ་དང་། ལེའུ་
ཞེ་དྲུག་པ་རྫོགས་པ་ཆེན་པོའི་དམ་ཚིག་བསྲུང་དུ་མེད་པར་བསྟན་པ་དང་། ལེའུ་
ཞེ་བདུན་པ་ཀུན་བྱེད་བྱང་ཆུབ་སེམས་ཀྱི་ཕྲིན་ལས་བཙལ་དུ་མེད་པར་བསྟན་པ་དང་།
ལེའུ་ཞེ་དགུ་པ་ཆོས་དབྱིངས་བྱང་ཆུབ་ཀྱི་སེམས་ལ་འཁོར་འདས་ཐམས་ཅད་ཡེ་ནས་
གནས་ཤིང་སྒྲིབ་པ་གདོད་ནས་དག་པས་ས་ལ་སྦྱང་དུ་མེད་པར་བསྟན་པ་དང་། ལེའུ་
ང་གཅིག་པ་མ་བགྲོད་ཡེ་ནས་ཕྱིན་པས་ཀུན་བྱེད་བྱང་ཆུབ་སེམས་ཀྱི་ལམ་ལ་བགྲོད་
དུ་མེད་པར་བསྟན་པ་དང་། ལེའུ་ལྔ་བཅུ་པ་སེམས་ཉིད་རང་བྱུང་གི་ཡེ་ཤེས་སྒྲིབ་
མེད་ཡེ་ནས་གསལ་བར་བསྟན་པ་དང་། ལེའུ་ལྔ་བཅུ་རྩ་གསུམ་པ་ཆོས་ཐམས་
ཅད་ཆོས་ཉིད་དེ་བཞིན་ཉིད་ལས་མ་གཡོས་པར་བསྟན་པས་རྫོགས་པར་བསྟན་ནས།
བ 450 -



s
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དེ་ལྟར་ཆོས་ཐམས་ཅད་སེམས་ཉིད་ཡེ་སངས་རྒྱས་པའི་ངོ་བོར་གཏན་ལ་ཕེབས་ན།
སེམས་ཉིད་རང་བྱུང་གི་ཡེ་ཤེས་སྔར་ཡང་མ་བཅོས་ཤིང་ཕྱིས་ཀྱང་བཅོས་པའི་རྩོལ་
བ་མེད་པའི་དགོས་པ་ཡོད་པས་སེམས་ཉིད་གཞི་ནས་དག་པའི་སངས་རྒྱས་བཅོས་
བསྒྱུར་སྤང་བླང་ལས་འདས་པར་བསྟན་པའི་ལེའུ་བཞི་བཅུ་རྩ་གཉིས་པས་གཏན་ལ་
འབེབས་པའི་མདོ་ལུང་བཅུ་པོ་དེ་ཡི་དགོས་པ་བསྟན་པ་ཡིན་ནོ། །དྲུག་པ་ནི།
དེ་ལྟར་མདོ་ལུང་ལྔ་བཅུ་རྩ་དྲུག་པོའི་ལྷག་མ་ལེའུ་གཞན་གཉིས་ནི་གང་ཡིན་ཞེ་ན།
ལེའུ་ལྔ་བཅུ་རྩ་བཞི་པ་རྗོད་བྱེད་ཚིག་གི་རིམ་པ་རྣམ་པར་ཕྱེ་བས་མདོ་ལུང་ཐམས་
ཅད་ཀྱི་རྩ་བའི་གཞི་བསྟན་ནས། ལེའུ་ལྔ་བཅུ་རྩ་བདུན་པ་སྟོན་པས་ལེགས་སོ་
བརྗོད་ཅིང་བསྟན་པ་གཏད་པས་འཁོར་ལ་གཏད་ཅིང་གདམས་པ་བསྟན་པ་སྟེ། དེ་
ལྟ་བུའི་རྩ་བའི་རྒྱུད་མདོ་ལུང་ལྔ་བཅུ་རྩ་བདུན་པོ་དེ་ཐོས་གྲོལ་ཅིག་ཅར་དུ་བྱེད་པ་
ཡིན་པས་ཐོས་པའི་དོན་ལ་ནན་ཏན་གྱིས་བརྩོན་པར་བྱེད་པ་གཅེས་པ་ཡིན་ནོ། །
གཉིས་པ་ཕྱི་མའི་རྒྱུད་ནི་གཉིས་ཏེ། མདོར་བསྟན། རྒྱས་པར་བཤད་པའོ། །དང་
པོ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ངས་སྙིང་པོ་བྱང་ཆུབ་སེམས་ཀྱི་རང་
བཞིན་ཐོས་དོན་བསམ་པས་གཏན་ལ་ཕབ་སྟེ་རྟོགས་བྱར་བསྟན་པ་ཡི་རྩ་རྒྱུད་ཕྱི་མ་
ནི་གང་ཞེ་ན་འོག་ཏུ་འཆད་འགྱུར་འདིའོ་ཞེས་མདོར་བསྟན་པའོ། །གཉིས་པ་ནི།
དེ་ཡང་གོང་དུ་བསྟན་པ་རྩ་བའི་རྒྱུད་མདོ་ལུང་ལྔ་བཅུ་རྩ་བདུན་དུ་གསུངས་པའི་དོན་
རྣམས་ཀྱང་། མདོར་བསྡུ་ན་ཐམས་ཅད་ཡོངས་སུ་རྫོགས་པའི་སྙིང་པོ་ནི་ལྟ་བ་བསྒོམ་
དུ་མེད་པ་དང་དམ་ཚིག་བསྲུང་དུ་མེད་པ་ལ་སོགས་པ་རང་བཞིན་བཅུ་རུ་བསྡུས་ཏེ་
བསྟན་པའི་ཕྱིར། བསམ་པས་རྟོགས་པར་བསྟན་པའི་མདོ་ལུང་བཅུ་རུ་བསྟན་པ་
ཡིན་ནོ་ཞེས། སྤྱིར་ལེའུ་བཅུ་གཉིས་ཡོད་ཀྱང་དང་པོ་ལེའུ་ལྔ་བཅུ་རྩ་བརྒྱད་པས་
གླེང་གཞི་དང་གླེང་བསླང་གི་ཚུལ་གྱིས་མདོར་བསྟན་པ་དང་། ཐ་མ་དྲུག་ཅུ་རྩ་དགུ་
པས་བསྟོད་ཅིང་བསྟན་པ་གཏད་པ་ཡིན་པས། གཞུང་དོན་དངོས་མདོ་ལུང་བཅུ་པོ་
-451 -



ལེའུ་གྱ་གཅིག་པ།
དེ་རུ་བསྟན་པ་ཡིན་ནོ། །གསུམ་པ་ཕྱི་མའི་ཕྱི་མ་ལ་གཉིས་ཏེ། སྤྱིར་བསྟན་པ་དང་།
རང་བཞིན་བཅུར་ངེས་པའི་དོན་དང་དེ་ཉིད་སྐྱེ་མེད་དུ་བསྡུས་ཏེ་བསྟན་པ་གཉིས་ཀྱིས་
རྒྱས་པར་བཤད། ཐམས་ཅད་ཀུན་བྱེད་ཉིད་དུ་འདུ་བས་གདམས་ཚུལ་བསྟན་པས་
དོན་བསྡུ་བའོ། །དང་པོ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཡིས་གང་ཟག་
དབང་པོ་ཐ་མ་རྣམས་ཀྱིས་ཀུན་བྱེད་བྱང་ཆུབ་སེམས་ཀྱི་རང་བཞིན་ཇི་ལྟར་རྟོགས་
པའི་དོན་ལ་ཡང་ཡང་བསྒོམས་ཤིང་གོམས་པར་བྱས་པས་རང་སྣང་ལ་བདེན་འཛིན་
ཨ་འཐས་སུ་ཞེན་པའི་ལོག་རྟོག་འཁྲུལ་པའི་ཡུལ་ལས་ངེས་པར་འབྱིན་པར་བཤད་
པ་ནི་ཞེས་སྤྱིར་བསྟན་ཏེ། བྱེ་བྲག་ཏུ་ཇི་ལྟར་བཤད་ན་ལྟ་བ་བསྒོམ་དུ་མེད་པ་ལ་སོགས་
པའི་ཚུལ་གྱིས་རང་བཞིན་བཅུ་ལ་ཐེག་པ་འོག་མ་པ་རྣམས་ཀྱིས་འདོད་པ་ལྟར་བྱ་རྩོལ་
གང་ཡང་བྱེད་མི་དགོས་པར། མ་བཅོས་རྣལ་དུ་བཞག་པ་རུ་ཀུན་བྱེད་རྒྱལ་པོའི་དོན་
ཐམས་ཅད་འདུས་པས་དེ་ཉིད་དུ་ངེས་པར་དགོངས་པས་བཤད་པ་ཡང་དོན་ལ་དེ་
དག་ཐམས་ཅད་བྱང་ཆུབ་ཀྱི་སེམས་སྐྱེ་བ་མེད་པའི་དོན་དུ་བསྡུས་ཏེ་བསྟན་པ་སྟེ།
ཆོས་ཐམས་ཅད་སྐྱེ་མེད་དུ་རྟོགས་པའི་དོན་ལས་མ་ཡེངས་པ་ནི་ཀུན་བྱེད་བྱང་ཆུབ་
ཀྱི་སེམས་བསྒོམ་པ་ཡིན་པས། དེས་ན་དང་པོ་ལེའུ་བདུན་ཅུ་པས་གླེང་གཞི་དང་
གླེང་བསླང་བའི་ཚུལ་གྱིས་མདོར་བསྟན་ནས། །དེའི་རྗེས་སུ་གཞུང་དོན་དངོས་བསྒོམ་
པའི་མདོ་ལུང་བཅུ་པོ་དེ་རུ་བསྡུས་ཏེ་བསྟན་པ་ཡིན་ནོ། །གཉིས་པ་ནི། འདི་
ལྟར་ཐེག་པའི་རྣམ་གྲངས་ཇི་སྙེད་ཡོད་པ་ཀུན་ཐེག་མཆོག་བླ་ན་མེད་པ་ཀུན་བྱེད་རྒྱལ་
པོ་འདི་ལས་ཕར་འཕྲོས་ཤིང་བསྟན་པ་ཡིན་ལ། དེ་ཐམས་ཅད་ཀུན་བྱེད་འདིར་
ཚུར་འདུས་པའང་ཡིན་པས་འདི་ནི་ཆོས་རྣམས་ཀུན་གྱི་རྩ་བ་དང་། དོན་གྱི་འགྲེལ་
བར་གྱུར་པའི་སྤྱི་ལུང་ཆེན་པོ་ཡིན་པས། སྟོན་པ་ཀུན་བྱེད་རྒྱལ་པོ་ང་ཡི་ཐུགས་ཀྱི་
སྲས་སུ་གྱུར་པ་རྣམས་ལ། ཀུན་བྱེད་རྒྱལ་པོ་ཞེས་པའི་མིང་གིས་དོན་འཁོར་འདས་
ཀྱི་ཆོས་རྣམས་ཀུན་གྱི་བྱེད་པ་པོ་རིག་པ་བྱང་ཆུབ་ཀྱི་སེམས་མཚོན་པར་བྱས་ཏེ་སྙིང་
- 452 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པོ་རང་བྱུང་གི་ཡེ་ཤེས་དེ་ཉིད་སྐྱེ་མེད་དུ་རྟོགས་པའི་ཕྱིར་དུ་བསྟན་པ་ཡིན་ནོ། །
གསུམ་པ་དོན་བསྡུ་བ་ལ་གཉིས་ཏེ། མདོ་ལུང་རྟོགས་པ་ཀུན་བྱེད་དུ་བསྟན་པ་དང་།
དེའི་དོན་གཞན་ལ་སྟོན་ཅིག་པར་གདམས་པའོ། །དང་པོ་ནི། ཀྱེ་སེམས་
དཔའ་རྡོ་རྗེ་ཁྱེད་ཀྱིས་ཐེག་པ་ཐམས་ཅད་ཀྱི་ཡང་རྩེ་རྒྱུད་ཀྱི་རྒྱལ་པོ་ཆེན་པོ་འདི་ཉིད་
ཤེས་རབ་ཟབ་མོས་སྒྲོ་སྐུར་མེད་པར་དོན་ཇི་བཞིན་ཉིད་དུ་སྒྲོ་འདོགས་ལེགས་པར་
ཆོད་ལ་བརྩོན་འགྲུས་དྲག་པོས་གཡེལ་བ་མེད་པར་ནན་ཏན་གྱིས་རྟོགས་པར་མཛོད་
ཅིག་དང་། ཐེག་པ་མ་ལུས་པའི་རྩ་བ་བྱང་ཆུ་སེམས་ཀྱི་ལུང་གང་ཞིག་སྟོན་པ་ཀུན་
བྱེད་རྒྱལ་པོས་རྒྱུད་དོན་གཅིག་ཏུ་བསྡུས་པའི་རྩ་བ་འདི་ཉིད་སེམས་དཔའ་རྡོ་རྗེས་
ལེགས་པར་རྟོགས་པར་འགྱུར་ན་ཁྱོད་ཉིད་དུས་གསུམ་རྒྱལ་བ་མ་ལུས་པའི་སྤྱི་སེམས་
སུ་གྱུར་པས་རྒྱལ་བའི་རྒྱལ་བ་སྟོན་པ་ཀུན་བྱེད་རྒྱལ་པོར་འགྱུར་རོ་ཞེས་གསུངས་ཏེ།
ཅིའི་ཕྱིར་ན་རྒྱུད་འདི་ཉིད་ཀྱི་བསྟན་བྱ་རིག་པ་བྱང་ཆུབ་ཀྱི་སེམཾས་ལས་གཞན་ན་ཀུན་
བྱེད་རྒྱལ་པོ་ཞིག་མེད་པའི་ཕྱིར་ན་དེ་ཉིད་རྟོགས་པའི་གང་ཟག་དེ་སྟོན་པ་ཀུན་བྱེད་
ཉིད་ཡིན་པར་གསུངས་པ་སྟེ། མདོ་བཅུ་ལས། བསྟན་པའི་ཐེག་པ་ཐམས་ཅད་
ཀུན། །སེམས་ཉིད་རྫོགས་ཆེན་འདི་ལ་འདུས། །འདི་ལ་གནས་ཤིང་འདི་དོན་
སྟོན། །འདི་ནི་ཀུན་བཟང་ང་ཡིན་ཏེ། །སངས་རྒྱས་ཀུན་གྱི་སྟོན་པ་ཡིན། །ཞེས་
དང་། སྙིང་པོ་དོན་གྱི་རྒྱུད་ལས། དུས་གསུམ་རྒྱལ་བ་ཀུན་གྱི་ཡང་མེས་པོ། །རིག་
པའི་རྒྱལ་པོ་རང་བྱུང་བྱང་ཆུབ་སེམས། །ལྷུན་རྫོགས་བདེ་ཆེན་སེམས་ཉིད་རྫོགས་
པ་ཉིད། །དུས་གསུམ་རྒྱལ་བ་ང་ཉིད་རྫོགས་སངས་རྒྱས། །ཞེས་པ་ལྟར་རོ། །
གཉིས་པ་ནི། རྒྱུ་མཚན་དེ་ཉིད་ཀྱི་ཕྱིར་ན་སྟོན་པ་ཀུན་བྱེད་རྒྱལ་པོ་ང་ཡི་འཁོར་དུ་
འདུས་པ་རྣམས་ལ་ཡང་སེམས་དཔའི་རྡོ་རྗེས་རྒྱུད་དོན་ཟབ་མོ་འདི་ཉིད་ལུང་སྟོན་
ཅིག དེ་ཡང་འཁོར་འདས་ཀྱི་ཆོས་ཐམས་ཅད་གཞན་དུ་གྲུབ་པ་མེད་པ་སྐྱེ་མེད་བྱང་
ཆུབ་སེམས་ཀྱི་རོལ་རྩལ་དུ་ཤར་བ་ཡིན་པས་ཇི་ལྟར་སྣང་བ་ཐམས་ཅད་སེམས་ཉིད་
-453 -



ལེའུ་གྱ་གཉིས་པ།
འོད་གསལ་བའི་ཡེ་ཤེས་སུ་ལུང་སྟོན་ཅིག དེ་བཞིན་དུ་འཁོར་འདས་ཀྱིས་བསྡུས་
པའི་ཆོས་འདི་ལྟར་སྣང་བ་ཐམས་ཅད་སྣང་ལུགས་ལ་ཇི་ལྟར་སྣང་ཡང་། ཡིན་ལུགས་
ཆོས་ཀྱི་དབྱིངས་སུ་འཁོར་འདས་ཀྱི་ཆོས་ཐམས་ཅད་གདོད་ནས་མཉམ་བརྡལ་ཆེན་
པོ་རོ་གཅིག་སྤྲོས་པ་དང་བྲལ་བར་ལུང་སྟོན་ཅིག རྒྱུ་སེམས་ཅན་དང་འབྲས་བུ་
སངས་རྒྱས་ཞེས་པ་སྔ་ཕྱི་བཟང་ངན་དང་དག་པ་དང་མ་དག་པ་ལ་སོགས་པའི་དབྱེ་
བ་མེད་པར་ཀ་དག་སྟོང་ཆེན་ཁྱབ་གདལ་གྱི་ཀློང་དུ་དུས་གཅིག་ལ་རྫོགས་ཤིང་མངོན་
པར་སངས་རྒྱས་པ་ཡིན་པར་ལུང་སྟོན་ཅིག ཅེས་གསུངས་སོ། །ཚུལ་དེ་
ལྟར་རིན་པོ་ཆེ་རྒྱས་པ་ཆེན་པོ་ལས། སྟོན་པའི་སྟོན་པ་ཀུན་ཏུ་བཟང་པོ་དེས། །སྡུད་
པའི་གསང་དབང་རྡོ་རྗེ་སེམས་དཔའ་ལ། །ཐམས་ཅད་རང་བཞིན་རྣམ་པར་དག་
པས་ན། །སྣོད་ཅེས་བྱ་བ་སངས་རྒྱས་སྣོད། །བཅུད་ཅེས་བྱ་བ་སངས་རྒྱས་བཅུད། །
སྣ་ཚོགས་སྣང་བ་ཡེ་ཤེས་ཉིད། །རིགས་དྲུག་སེམས་ཅན་སངས་རྒྱས་ཉིད། །སངས་
རྒྱས་ཉིད་ལས་མ་གཏོགས་པ། །རྡུལ་ཙམ་དག་ཀྱང་ཡོད་མ་ཡིན། །ཞེས་ཕྱི་ནང་
སྣང་སྲིད་ཐམས་ཅད་ཡེ་ནས་སངས་རྒྱས་པའི་རང་བཞིན་དུ་བསྟན་པ་བཞིན་ནོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་དགོངས་དོན་ལྡེ་མིག་
གི་ལེའུ་སྟེ་བརྒྱད་ཅུ་རྩ་གཅིག་པའི་འགྲེལ་བའོ།། །།གཉིས་པ་ཀུན་དོན་སེམས་
ཉིད་ཀྱི་བཀོད་པ་བརྗོད་བྱ་དོན་གྱི་ལེའུ་གྱ་གཉིས་པ་ལ་གཉིས་ཏེ། སྟོན་པ་ཉིད་ལ་
འཁོར་གྱི་སེམས་དཔའ་རྡོ་རྗེ་ཉིད་གུས་པས་ཀུན་དོན་གཉིས་སུ་མེད་པར་བསྟོད་པ་
དང༌། དེའི་དོན་བསྡུ་བའོ། །དང་པོ་ལ་གཉིས་ཏེ། གང་ལ་གང་གིས་ཚུལ་ཇི་ལྟར་
བསྟོད་པའི་ཚུལ་མདོར་བསྟན་པ། བསྟོད་པ་དངོས་རྒྱས་པར་བཤད་པའོ། །
དང་པོ་ནི། དེ་ལྟར་རྒྱུད་ཀྱི་ཚིག་དོན་རྣམ་པར་འགྲེལ་བའི་རྗེས་དེ་ནས་བྱང་ཆུབ་
ཀྱི་སེམས་ཀུན་བྱེད་རྒྱལ་པོ་ལ། སེམས་དཔའ་རྡོ་རྗེས་སྒོ་གསུམ་གུས་པའི་ཚུལ་
གྱིས་ངེས་པ་དོན་གྱི་ཡོན་ཏན་མ་བཙལ་ལྷུན་གྱིས་གྲུབ་པའི་བདག་ཉིད་ལ་བསྟོན་པ་
-454 -



ངར
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ནི་འདི་ལྟར་རོ་ཞེས་སོ། །གཉིས་པ་རྒྱས་བཤད་ལ་དགུ་སྟེ། རྒྱལ་བའི་
རང་བཞིན་ཐུགས་རྗེ་ཕྱོགས་རིས་མེད་པར་བསྟོད་པ། དུས་གསུམ་སངས་རྒྱས་ཀྱི་
བྱེད་པ་པོར་བསྟོད་པ། སྣང་སྲིད་སྣོད་བཅུད་ཀྱི་བྱེད་པ་པོར་བསྟོད་པ། སྐུ་གསུམ་
སྟོན་པའི་བྱེད་པ་པོར་བསྟོད་པ། ཕུན་སུམ་ཚོགས་པའི་བྱེད་པ་པོར་བསྟོད་པ། འཁོར་
དང་བསྟན་པའི་བྱེད་པ་པོར་བསྟོད་པ། ཤེས་རབ་གསུམ་གྱི་སྣང་བ་བྱེད་པ་པོར་
བསྟོད་པ། ཀུན་འདུས་རིན་པོ་ཆེར་བསྟོད་པ། གཟི་ལྡན་ཉི་མའི་སྙིང་པོར་བསྟོད་
པའོ། །དང་པོ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཁྱོད་ནི། དུས་གསུམ་
དུ་བྱོན་པའི་རྒྱལ་བ་སྟོབས་བཅུའི་དབང་ཕྱུག་ཏུ་གྱུར་པའི་བདག་ཉིད་འགྲོ་བའི་སྒྲོན་
མེ་ཆེན་པོ་ཇི་སྙེད་མཆིས་པ་མ་ལུས་མི་ལུས་པ་མེད་པ་ཐམས་ཅད་ཀྱི་རང་བཞིན་དུ་
གྱུར་པ། དེ་ཡང་ངོ་བོ་སྟོང་པའི་ཆ་ནས་གཞལ་ན། མཐའ་བརྒྱད་སྤྲོས་པ་དང་བྲལ་བ།
གཞི་མེད་རྩ་བ་དང་བྲལ་བ། རྒྱ་ཆད་ཕྱོགས་ལྷུང་དང་བྲལ་བ། ཡེ་གྲོལ་བསལ་
བཞག་དང་བྲལ་བ། དམིགས་མེད་གཟའ་གཏད་དང་བྲལ་བ། སྒོམ་མེད་བཏང་
བཞག་དང་བྲལ་བ། སྲིད་གསུམ་ཀ་དག འཁོར་འདས་མིང་མེད། ཡུལ་མེད་
ཟང་ཐལ། བརྗོད་མེད་བློ་འདས། རྗེས་མེད་རང་དག སྒྲུབ་མེད་རྩལ་སྤྲུགས་
ཆེན་པོའི་བདག་ཉིད་ཡིན་ལ། རང་བཞིན་གསལ་བའི་ཆ་ནས་གཞལ་ན། རང་
བྱུང་ཡེ་ཤེས་ཆེན་པོ། འོད་གསལ་འཕོ་འགྱུར་དང་བྲལ་བ། འགགས་མེད་རང་
གསལ་གྱི་ངོ་བོ། འཁོར་འདས་ཀུན་བྱེད་ཀྱི་རྒྱལ་པོ། སྲིད་ཞི་ཀུན་ཁྱབ་ཀྱི་ཡེ་ཤེས།
ཁམས་གསུམ་ཡོངས་གྲོལ་གྱི་དགོངས་པ། སྐུ་གསུམ་ལྷུན་གྲུབ་ཀྱི་བདག་ཉིད།
འགྱུར་མེད་བདེ་ཆེན་གྱི་རང་བཞིན། ཡོན་ཏན་ཡེ་རྫོགས་ཀྱི་བདག་ཉིད་ཅན་ཡིན་
ལ༑ གཉིས་མེད་ཟུང་འཇུག་གི་ངོས་ནས་གཞལ་ན། གར་ཡང་གྲུབ་པ་མེད་པ།
ཅིར་ཡང་འགག་པ་མེད་པ། འདི་ཞེས་ངོས་བཟུང་མེད་པ། བློ་ཡིས་བསམ་དུ་མེད་
པ༑ ངག་གིས་བརྗོད་དུ་མེད་པ། རྟགས་ཀྱིས་གཞལ་དུ་མེད་པ། དཔེ་ཡིས་
-455-



ལེའུ་གྱ་གཉིས་པ། །
མཚོན་དུ་མེད་པ་སོགས་རྣམ་རྟོག་གི་སྤྱོད་ཡུལ་ཀུན་ལས་འདས་པའི་སྙིང་པོ་བྱང་ཆུབ་
ཀྱི་སེམས་སྤྲོས་བྲལ་ཆོས་ཀྱི་དབྱིངས་ཀྱི་རང་བཞིན་ཡིན་པས། དེ་ལྟ་བུའི་ཆོས་
དབྱིངས་བྱང་ཆུབ་སེམས་ཀྱི་རང་བཞིན་དེ་ནི་འཁོར་བ་ཡི་སེམས་ཅན་རྣམས་ལ་ཏིལ་
ལ་མར་གྱིས་ཁྱབ་པ་ལྟར་གཉིས་མེད་ལྷུན་རྫོགས་ཀྱི་ཚུལ་དུ་ཁྱབ་ཅིང་གནས་པས་
སྐད་ཅིག་ཀྱང་འབྲལ་ཞིང་མི་སྤོང་བས་ཐུགས་རྗེ་ཕྱོགས་རིས་མེད་པ་སྟེ། དེ་ལྟ་བུའི་
ཡོན་ཏན་གྱི་ཆེ་བ་དང་ལྡན་པ་སྟོན་པ་ཀུན་བྱེད་རྒྱལ་པོ་ཁྱོད་ལ་སྒོ་གསུམ་གུས་པར་
བྱེད་པས་འདུད་དོ། །ཞེས་པའོ། །གཉིས་པ་ནི། གཞན་ཡང་ཀྱེ་སྟོན་པའི་
སྟོན་པ་ཀུན་བྱེད་རྒྱལ་པོ་ཁྱོད་ནི་གོང་དུ་བཤད་པ་དེ་ལྟ་བུའི་ཆོས་ཐམས་ཅད་ཀྱི་འབྱུང་
གནས་རང་བྱུང་བྱང་ཆུབ་སེམས་ཀྱི་བདག་ཉིད་ཡིན་པས་འདས་པའི་སངས་རྒྱས་
རྣམས་ཀྱང་ཀུན་བྱེད་བྱང་ཆུབ་ཀྱི་སེམས་ཁྱོད་ཀྱིས་བྱར་མེད་ཡེ་གྲོལ་ཆེན་པོའི་ལམ་
འདི་བསྟན་པའི་སྒོ་ནས་སངས་རྒྱས་ཀྱི་སར་བཀོད་པ་ཡིན་པས་ཁྱོད་ཀྱིས་བྱས་པ་
ཡིན་ལ་དེ་བཞིན་དུ་མ་བྱོན་པ་དང་ད་ལྟར་གྱི་སངས་རྒྱས་རྣམས་ཀྱང་བྱུང་ཡང་སྟོན་
པ་ཀུན་བྱེད་རྒྱལ་པོ་སྙིང་པོ་རང་བྱུང་གི་ཡེ་ཤེས་ཁྱོད་ལས་བྱུང་བ་དང་། ལམ་སྟོན་པ་
པོ་ཡང་ཁྱོད་ཉིད་ཡིན་པ་དང་། རྟོགས་ཀྱང་ཁྱེད་ཀྱི་རང་བཞིན་རྟོགས་ནས་མངོན་
པར་རྫོགས་པ་སངས་རྒྱས་པའི་ཕྱིར་ན་དུས་གསུམ་གྱི་སངས་རྒྱས་ཐམས་ཅད་སྔར་
ཡང་བྱས་ཤིང་མ་འོངས་པ་ན་བྱེད་ཅིང་ད་ལྟར་ཡང་བྱེད་པར་མཛད་པ་པོ་སྟོན་པ་ཀུན་
བྱེད་རྒྱལ་པོ་ཁྱོད་ལ་འདུད་དོ་ཞེས་སོ། །གསུམ་པ་ནི། ཀྱེ་སྟོན་པའི་སྟོན་
པ་ཀུན་བྱེད་རྒྱལ་པོ་ཁྱོད་ནི་འཁོར་འདས་ཐམས་ཅད་ཀྱི་འབྱུང་གནས་གདོད་མའི་
གཞི་དབྱིངས་ཆེན་པོའི་རང་བཞིན་ཡིན་པའི་ཕྱིར་ན། ཁམས་གསུམ་སྲིད་པ་གསུམ་
གྱིས་བསྡུས་པའི་སྣང་སྲིད་སྣོད་བཅུད་ཀྱིས་བསྡུས་པ་ཐམས་ཅད་བྱེད་མཁན་རོང་
བྱུང་གི་ཡེ་ཤེས་ཁྱོད་ཀྱིས་བྱས་པ་ཡིན་ཏེ། ཀློང་ཆེན་ལས། སྣང་ཞིང་སྲིད་པ་མ་
ལུས་དང་། །ཁམས་གསུམ་འདི་དག་ཐམས་ཅད་ཀུན། །བདེ་ཆེན་བྱང་ཆུབ་སེམས་
-456 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལས་སྤྲོས། །ཞེས་གསུངས་པ་ལྟར་ཡིན་པ་དེས་ན། གདོད་ནས་འདུས་མ་བྱས་
པ་སྐུ་ལྔ་ཡེ་ཤེས་ལྔ་ཡི་ངོ་བོར་གནས་པས་རང་བྱུང་ཕུང་པོ་ལྔ་དང་། དེ་བཞིན་ས་
ཆུ་མེ་རླུང་ནམ་མཁའ་སྟེ་རྒྱན་གྱི་རྒྱུ་ལྔ་དང་། འདོད་ཆགས་ཞེ་སྡང་ལ་སོགས་པ་
རང་བྱུང་གི་ཡེཤེས་ལྔ་པོ་ཐམས་ཅད་སྟོན་པ་ཁྱེད་ཀྱིས་བྱས་པ་ཡིན་པའི་ཕྱིར་ན་ཀུན་
བྱེད་རྒྱལ་པོ་ཞེས་དོན་དང་ལྡན་པའི་མཚན་ཡོངས་སུ་གྲགས་པའི་སྟོན་པ་ཁྱོད་ལ་
འདུད་དོ་ཞེས་པའོ། །བཞི་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་
ཁྱོད་ནི་སྔར། སྐུ་གསུམ་སྟོན་པའི་ཕ་མ་ང་ཡིན་ལ། །དུས་གསུམ་སངས་རྒྱས་ཀུན་
གྱི་མེས་པོ་ཡིན། །ཞེས་གསུངས་པ་ལྟར་སྐུ་གསུམ་གྱི་སྟོན་པ་གསུམ་པོ་དེ་ཡང་ཁྱོད་
ཀྱིས་བྱས་པ་ཡིན་ནོ་ཞེས་སྤྱིར་བསྟན་ནས། བྱེ་བྲག་ཏུ་སྟོན་པ་སྐུ་གསུམ་པོ་དེ་ཡི་སྐུ་
གསུམ་དང་གསུང་གསུམ་དང་ཐུགས་གསུམ་པོ་མ་ལུས་པ་ཀུན་ཀྱང་ཁྱོད་ཀྱིས་བྱས་
པ་ཡིན་པས། ཡོན་ཏན་དེ་ལྡན་གྱི་སྟོན་པ་ཀུན་བྱེད་རྒྱལ་པོ་ཁྱོད་ལ་འདུད་དོ། །
ལྔ་པ་ནི། ཀྱེ་སྟོན་པའི་སྟོན་པ་བྱེད་རྒྱལ་པོ་ཁྱོད་ནི་ཆོས་རྣམས་ཀུན་གྱི་འབྱུང་གནས་
ཆེན་པོ་ཡིན་པས་རྒྱལ་བ་སྐུ་གསུམ་གྱི་སྟོན་པ་རྣམས་བཞུགས་པའི་གནས་ཀྱང་ཁྱོད་
ཀྱིས་བྱས་པ་དང་། སྟོན་པ་དེ་དག་གི་འཁོར་གྱི་དང་པོ་བཀའ་ཡི་སྡུད་པ་པོའང་ཀུན་
བྱེད་ཉིད་ལས་བྱུང་བ་སྟེ། དེས་ན་སྐུ་གསུམ་གྱི་སྟོན་པ་རྣམས་ཀྱི་གནས་དང་སྡུད་པོ་
ཀུན་གྱི་འབྱུང་གནས་སྟོན་པ་ཀུན་བྱེད་རྒྱལ་པོ་ཁྱོད་ལ་འདུད་དོ་ཞེས་པའོ། །དྲུག་
པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཁྱོད་ཀྱི་རང་རྩལ་འགགས་པ་མེད་པ་
རང་ཤར་བ་ལས་མི་གཞན་པའི་ཕྱིར་ན་སྐུ་གསུམ་གྱི་འདུས་པའི་འཁོར་ཚོགས་མ་ལུས་
པ་ཡང་ངེས་པར་ཁྱོད་ཀྱིས་བྱས་ཤིང་། སྐུ་གསུམ་གྱི་བསྟན་པ་གསུམ་ཡང་ངེས་
པར་ཁྱོད་ཀྱིས་བྱས་པ་སྟེ། ཀློང་ཆེན་ལས། རང་བྱུང་ཡེ་ཤེས་ཀློང་དཀྱིལ་ནས། །
སྟོན་པ་བསྟན་པ་འཁོར་དུས་གནས། །ཕུན་སུམ་ཚོགས་པར་བཏགས་པ་ཀུན། །
སྣ་ཚོགས་ཆོས་ལ་དབང་བསྒྱུར་བ། །རང་གི་མཐུ་ལས་ཡེ་ནས་ཤར། །ཞེས་གསུངས་
-457-



ལེའུ་གྱ་གཉིས་པ།
སོ༑ ༑ས་ན་ཕུན་སུམ་ཚོགས་པས་བསྡུས་པའི་ཆོས་མ་ལུས་པ་ཀུན་བྱེད་རྒྱལ་
པོ་ཉིད་ལ་སྒོ་གསུམ་གུས་པའི་སྒོ་ནས་ཕྱག་འཚལ་ཞིང་འདུད་དོ་ཞེས་སོ། །བདུན་
པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ཁྱོད་ཀྱིས་འཁོར་ཚོགས་རྣམས་ལ་རང་
བྱུང་ཟག་པ་མེད་པའི་ཤེས་རབ་ཀྱིས་ཀུན་བྱེད་བྱང་ཆུབ་ཀྱི་སེམས་གདོད་ནས་སྐྱེ་བ་
མེད་པའི་རང་བཞིན་མ་ནོར་ཇི་བཞིན་པར་རྟོགས་པར་བྱེད་པ་ཐོས་བསམ་སྒོམ་པ་
གསུམ་གྱི་ཚུལ་ལ་འཇུག་པའི་རྒྱུད་གསུམ་བསྟན་པས། འཁོར་རྣམས་ཀུན་གྱི་བློ་
མ་རིག་གཉིས་འཛིན་གྱི་མུན་པའི་དཀྱིལ་འཁོར་ཐམས་ཅད་བསལ་ཞིང་། ཤེས་རབ་
ཆེན་པོའི་སྣང་བ་གསལ་བར་མཛད་པ་པོ་ཀུན་བྱེད་རྒྱལ་པོ་ཉིད་ལ་ཕྱག་འཚལ་ཞིང་
སྒོ་གསུམ་གྱིས་འདུད་པར་བྱས་པའོ། །དེ་ལྟར་ཡང་ཐིག་ལེ་ཀུན་གསལ་ལས།
འདུས་པའི་འཁོར་དང་རྗེས་འཇུག་གི །མ་རིག་མུན་པ་འདིས་བསལ་ལོ། །འཁོར་
བའི་རྒྱ་མཚོ་འདིས་བསྒྲལ་ལོ། །ཉོན་མོངས་མདུད་པ་འདིས་བཀྲོལ་ལོ། །བློ་ཡི་
ཐེ་ཚོམ་འདིས་བསལ་ལོ། །ཞེས་པ་ལྟར་རོ། །བརྒྱད་པ་ནི། ཀྱེ་སྟོན་པའི་སྟོན་
པ་ཀུན་བྱེད་རྒྱལ་པོ་ཁྱོད་ཉིད་ཀྱི་ཐུགས་མཉམ་གདལ་ཕྱོགས་ལྷུང་དང་བྲལ་བ་སྤྲོས་
བྲལ་ཐིག་ལེ་ཉག་གཅིག་རང་བྱུང་གི་ཡེ་ཤེས་ཆེན་པོའི་རྩལ་ལས་ཆོས་རྣམས་ཐམས་
ཅད་འབྱུང་ཞིང་གསལ་བ་དང་། དེ་ལྟར་གསལ་ཞིང་སྣང་བའི་དུས་ཉིད་ནས་ཡེ་གྲོལ་
གཞི་རྩ་དང་བྲལ་བ་སྐྱེ་མེད་ཀ་དག་གི་དབྱིངས་སུ་སྡུད་པའི་རྩ་བའང་ཁྱོད་ཉིད་ཡིན་
པས། འཁོར་འདས་ཀྱི་ཆོས་རྣམས་ཐམས་ཅད་ཀྱི་སྙིང་པོ་གཅིག་ཏུ་འདུས་པ་ཁྱོད་
ལ་ཕྱག་འཚལ་ཞིང་འདུད་དོ་ཞེས་པ་སྟེ། བྱང་ཆུབ་ཀྱི་སེམས་སྒོམ་པའི་རྒྱུད་ལས།
འཇིག་རྟེན་འདས་དང་འཇིག་རྟེན་མ་འདས་ཐམས་ཅད་ཀུན། །ཡང་དག་ཤེས་པས་
རབ་ཏུ་བརྟགས་པས་རྟོགས་གྱུར་ན། །རང་བཞིན་མཉམ་པ་མེད་ལས་ཅིར་ཡང་སྣང་
ཞིང་འབྱུང་། །ཇི་ལྟར་སྣང་བ་ཉིད་ནའང་དབྱིངས་ཀྱི་རང་བཞིན་དེ་བཞིན་ཉིད་ཡིན་
ཏེ༑ ཞེས་པ་ལྟར་རོ། །དགུ་པ་ནི། ཀྱེ་སྟོན་པའི་སྟོན་པ་ཆོས་སྐུ་ཀུན་
པ 458



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱེད་རྒྱལ་པོ་ཁྱོད་ནི་གཟི་ལྡན་འོད་ཟེར་སྟོང་གི་དྲྭ་བས་ཡོངས་སུ་འཁྱུད་པས་སྲིད་གསུམ་
ཅིག་ཅར་དུ་གསལ་བའི་ཉི་མའི་སྙིང་པོ་ལྟ་བུས། རྒྱུ་ལྷན་སྐྱེས་དང་ཀུན་བརྟགས་
ཀྱི་མ་རིག་པའི་རྨོངས་པའི་མུན་པ་འཐུག་པོས་ཁྱབ་ཅིང་ནོན་པ་ཡི་ས་གསུམ་ན་གནས་
པའི་འགྲོ་བ་མ་ལུས་པའི་རྒྱུད་ཀྱི་ཕྱིན་ཅི་ལོག་པའི་ལམ་ནི་ཇི་སྙེད་མཆིས་པ་ཐམས་
ཅད་བསལ་ནས་ཀྱང་། གདོད་ནས་འཕོ་འགྱུར་མེད་པའི་རིག་པ་ཡེ་ཤེས་ཀྱི་སྣང་བ་
གང་ཞིག ཆོས་ཀྱི་དབྱིངས་ཡེ་སྟོང་སྤྲོས་པ་ཐམས་ཅད་དང་བྲལ་བ་ཁྱབ་གདལ་ཡོངས་
པ་ཆེན་པོའི་ནམ་མཁའ་ལ་དུས་རྣམ་ཀུན་ཏུ་མཆེད་ཅིང་རྒྱས་པར་བྱེད་པ་པོ་ཡིན་ཏེ།
འདི་ཉིད་ལས། ཇི་ལྟར་སྣང་བའི་ཆོས་རྣམས་ཐམས་ཅད་ཀུན། །ཀུན་བྱེད་བྱང་
ཆུབ་སེམས་ཀྱིས་བྱས་པའི་ཕྱིར། །ཀུན་བྱེད་བྱང་ཆུབ་སེམས་སུ་རིག་བྱས་ནས། །
ཇི་ལྟར་སྣང་བའི་ཆོས་རྣམས་ཐམས་ཅད་ཀུན། །སོ་སོར་རྟོག་པའི་མུན་པ་བསལ་
ནས་ཀྱང་། །རང་བྱུང་ཡེ་ཤེས་ཆེན་པོའི་སྣང་བ་མཆེད། །དེས་ན་མ་རིག་མུན་སེལ་
སྣང་བ་མཆེད་ཅེས་བྱ། །ཅེས་གསུངས་པ་ལྟ་བུ་ཡིན་པས་དུས་གསུམ་རྒྱལ་བ་ཡོངས་
ཀྱི་སྟོན་པ་ཆོས་སྐུ་ཀུན་བྱེད་རྒྱལ་པོ་ཁྱོད་ལ་རང་རིག་བྱང་ཆུབ་སེམས་ཀྱི་ངོ་བོར་གཉིས་
སུ་མེད་པར་འདུད་དོ་ཞེས་བསྟོད་པའོ། །གཉིས་པ་དོན་བསྡུ་བ་ལ་བཞི་སྟེ།
སེམས་ཉིད་ཀུན་བྱེད་རང་བྱུང་གི་ཡེ་ཤེས་ཇི་བཞིན་མཐའ་དབུས་མེད་པར་དོན་བསྡུ་
བ་དང་། ངོ་བོ་སྐྱེ་འགགས་དམིགས་སུ་མེད་པར་དོན་བསྡུ་བ་དང་། བཟང་ངན་
བླང་དོར་ལས་འདས་པར་དོན་བསྡུ་བ་དང་། ཀུན་བྱེད་རྟོགས་པ་རྩོལ་སྒྲུབ་ལས་
འདས་པར་དོན་བསྡུ་བའོ། །དང་པོ་ནི། ཀྱེ་ཇི་ལྟར་སྣང་བའི་ཆོས་ནི་ཇི་སྙེད་ཡོད་
པ་ཐམས་ཅད་ཀུན་སེམས་ཉིད་རང་བྱུང་གི་ཡེ་ཤེས་ཀུན་བྱེད་བྱང་ཆུབ་ཀྱི་སེམས་ཉིད་
ལས་གཞན་དུ་མེད་པས་ན། འབྱུང་བའི་རྒྱུ་དང་བསྐྱེད་པའི་རྐྱེན་ཀུན་དང་བྲལ་
ཞིང་། གནས་ལུགས་མ་བཅོས་པའི་རང་བཞིན་སྙིང་པོ་བྱང་ཆུབ་སེམས་ཀྱི་ངོ་བོར་
ཡེ་ནས་སྒྲིབ་པ་མེད་པར་སེམས་ཉིད་ཇི་བཞིན་ཉིད་དུ་གསལ་བ་ཡིན་པའི་རྒྱུ་མཚན་
- 459-



ལེའུ་གྱ་གཉིས་པ།
དེ་བས་ན། དེ་ལྟར་སྣང་སྟོང་དབྱེར་མེད་ཆེན་པོ་རྒྱ་ཆད་ཕྱོགས་ལྷུང་དང་བྲལ་བའི་
སེམས་ཉིད་རང་བྱུང་གི་ཡེ་ཤེས་ཆོས་ཀུན་སྣང་ཞིང་གསལ་བར་བྱེད་པའི་རྒྱལ་པོ་དེ་
ཉིད་ལ། ཚུར་མཐོང་གི་བློ་ཡིས་ཇི་ལྟར་བརྟགས་པར་བྱས་ཀྱང་གཏིང་མཐའ་དང་
དབུས་ཡོད་མེད་དང་བཟང་ངན་ལ་སོགས་པ་གང་དུའང་གྲུབ་པ་མེད་དེ། ཀློང་ཆེན་
ལསཾ། ཀློང་ཆེན་གཅིག་པོ་ཀུན་ཡིན་པས། །ཐམས་ཅད་ཀུན་གྱི་དངོས་གཞིར་
ཤར། །ཕྱོགས་འཛིན་གང་ཡང་མ་སྤངས་པས། ཕྱོགས་མེད་ཀུན་ཏུ་ཤར་བ་ཡིན། །
བལ་ཡིན་པས་ཀུན་ཏུ་ཤར། །མུ་མཐའ་མེད་པ་ཆོས་ཀྱི་དབྱིངས། །རང་བྱུང་
ཡེ་ཤེས་རྒྱ་ཚད་མེད། །རང་བཞིན་གཅིག་ལ་མཐའ་མེད་པས། །བྱང་ཆུབ་སེམས་ལ་
རྒྱུ་ཆད་མེད། །ཅེས་གསུངས་སོ། །གཉིས་པ་ནི། གོང་དུ་བསྟན་པ་དེའི་རྒྱུ་
མཚན་ཅིའི་ཕྱིར་ཞེ་ན། འདི་ལྟར་འཁོར་འདས་ཀྱི་ཆོས་རྣམས་ཀུན་གྱི་འབྱུང་གནས་
སྐྱེ་མེད་གདོད་ནས་དག་པའི་ཡེ་ཤེས་དེ་ནི་བློ་རྣམ་པར་རྟོག་པས་བསམ་པའི་ཡུལ་ལས་
འདས་ཤིང་། སྐྱེ་འགགས་ཀྱི་མཚན་མ་དང་སེམས་ཀྱིས་དམིགས་པ་ལུས་ངག་གིས་
འཇུག་པར་བྱ་བའི་ཡུལ་ཀུན་ལས་འདས་པས་སྤྲོས་པ་ཐམས་ཅད་རྣམ་པར་ཞི་བའི་
རང་བཞིན་ཡིན་པའི་ཕྱིར་རོ། །གསུམ་པ་ནི། དེ་ལྟ་བུའི་ཀུན་བྱེད་ཆོས་སྐུའི་
དགོངས་པ་བྱར་མེད་བློ་ལས་འདས་པའི་དོན་འདི་ལ། གང་ཟག་སུ་ཞིག་འཇུག་ཅིང་
ཐོས་བསམ་སྒོམ་པའི་ཤེས་རབ་ཀྱིས་དམིགས་པར་བྱེད་པ་དང་། ཐེ་ཚོམ་མེད་པར་
དད་ཅིང་འདུན་པ་དང་ལྡན་པ་ཡི་སྐལ་ལྡན་དེ་དག་ནི། བྱར་མེད་རྫོགས་པ་ཆེན་
པོའི་དགོངས་པ་འདི་ལ་འཁོར་བའི་ཆོས་ལྟ་བུ་དམན་པར་ལྟ་ཞིང་དོར་བར་བྱེད་པ་
དང༌། མྱ་ངན་ལས་འདས་པ་ལྟ་བུ་དམ་པར་བལྟ་ཞིང་དང་དུ་ལེན་པ་སོགས་བཟང་
ངན་བླང་དོར་གང་ཡང་དམིགས་པ་མེད་པས། གུ་ཡངས་རང་བབས་ཀྱི་ངང་དུ་མི་
རྩོལ་བདེ་བ་མཆོག་ལ་གནས་ཤིང་མེད་སྣང་འཁོར་བའི་འཁྲུལ་སྣང་ལས་དབུགས་
ཕྱིན་པར་འགྱུར་རོ། ། །བཞི་པ་ནི། དེས་ན་ཆོས་ཐམས་ཅད་ཀྱི་རྩ་བ་ཀུན་བྱེད་
- 460 -
y
R



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྒྱལ་པོ་ལས་གཞན་དུ་གྱུར་པའི་ཆོས་གཅིག་ཀྱང་བླང་བ་དང་དོར་བ་མེད་པས། ཀུན་
བྱེད་རྒྱལ་པོ་བྱང་ཆུབ་ཀྱི་སེམས་དེ་ཉིད་ཡེ་ནས་བཅོས་བསྒྱུར་སྤང་བླང་དང་བྲལ་བར་
ཇི་ལྟར་གནས་པ་ཡི་དོན་མ་ནོར་མ་བཅོས་པར་རྟོགས་པའི་གང་ཟག་རྣལ་འབྱོར་བ་
དེ་ནི་སྒོ་གསུམ་གྱི་རྩོལ་སྒྲུབ་ཀུན་དང་བྲལ་བ་ཡིན་ནོ་ཞེས་གསུངས་སོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྗེས་སུ་བསྟོད་པའི་
ལེའུ་སྟེ་བརྒྱད་ཅུ་རྩ་གཉིས་པའི་འགྲེལ་བའོ།། །།དོན་གསུམ་པ་རྗེས་གང་ལ་
གདམས་པ་མཚན་གྱི་རྣམ་གྲངས་དང་བཅས་པ་ལ་གཉིས་ཏེ། ཀུན་བྱེད་གདམས་
པའི་སྣོད་བསྟན་པ་དང་། ཀུན་བྱེད་ཉིད་ཀྱི་མཚན་གྱི་རྣམ་གྲངས་བསྟན་པའོ། །
དང་པོ་སེམས་ཉིད་རྒྱུ་འབྲས་བྱ་བཙལ་ལས་འདས་པའི་ངོ་བོ་གསང་བའི་སྙིང་པོ་རྨད་
དུ་བྱུང་བ་འདི་གང་ལ་བསྟན་པའི་ལེའུ་གྱ་གསུམ་པ་ལ་གསུམ་སྟེ། གང་གི་རྗེས་ལ་
ཞུ་བའི་དམིགས་དབྱེ་བ་དང་། ཞུ་བ་དངོས་ཀྱི་འཁོར་གྱིས་ཞུས་པ་དང་། སྟོན་པས་
ལན་རྒྱ་ཆེར་གསུངས་པའོ། །དང་པོ་ནི། དེ་ལྟར་སྟོན་པ་ཀུན་བྱེད་རྒྱུར་
པོ་རིག་པ་བྱང་ཆུབ་སེམས་ཀྱི་ཡོན་ཏན་མ་འགགས་པར་རང་ཤར་བ་ལ། རང་སྣང་
མ་འགགས་པའི་འཁོར་གྱི་དམ་པ་རྒྱལ་སྲས་སེམས་དཔའ་རྡོ་རྗེ་དད་ཅིང་གུས་པའི་
སྒོ་ནས་བསྟོད་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལ། སེམས་
དཔའ་རྡོ་རྗེས་འདུན་པ་རྩེ་གཅིག་དང་ལྡན་པའི་སྒོ་ནས་ཞུས་པ་ཡི་དོན་ནི་འདི་ལྟར་
རོ་ཞེས་སོ། ་ །གཉིས་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ལགས།
ཇི་ལྟར་མངོན་སུམ་དུ་སྣང་ཞིང་གསལ་བ་དང་། ལུང་དང་བསྟན་བཅོས་སོགས་ལས་
གྲགས་ཤིང་གྲུབ་པའི་འཁོར་འདས་ཀྱི་ཆོས་རྣམས་མ་ལུས་ཤིང་ལུས་པ་མེད་པ་ཀུན་
གཞན་དུ་གྲུབ་པ་ཅིར་ཡང་མེད་པར། སེམས་ཉིད་རང་བྱུང་གི་ཡེ་ཤེས་ཆོས་ཉིད་
སྐྱེ་བ་མེད་པ་གཅིག་གི་རང་བཞིན་ཡིན་པས་བླང་དོར་དང་རྩོལ་སྒྲུབ་གང་ལ་ཡང་མ་
ལྟོས་པར། རྩོལ་མེད་ཡེ་སངས་རྒྱས་པའི་རང་བཞིན་གཅིག་ཏུ་བསྟན་པའི་མདོ་ལུང་
• 461 -



ལེའུ་གྱ་གསུམ་པ།
ཆེན་པོ་ཆོས་སྒོ་བརྒྱད་ཁྲི་བཞི་སྟོང་ཐམས་ཅད་ཀྱི་རྩ་བ་ཀུན་བྱེད་རྒྱལ་པོའི་རྒྱུད་ཀྱི་
རྒྱལ་པོ་ཆེན་པོ་འདི་ཉིད། ཕྱི་རབས་རྗེས་འཇུག་གི་རྣལ་འབྱོར་བ་གང་དང་གང་
དག་ལས། བསྟན་ཅིང་གདམས་པར་བྱ་བའི་ཡུལ་དང་། མི་བསྟན་ཅིང་གསང་
བར་བྱ་བའི་ཡུལ་གང་ཡིན་པ་དེ་དག་གི་མཚན་ཉིད་ལེགས་པར་ཤན་ཕྱེ་བའི་སྒོ་ནས་
སྟོན་པ་ཉིད་ཀྱིས་བཤད་ཅིང་ལུང་བསྟན་དུ་གསོལ། ཞེས་ཞུས་སོ། །
གསུམ་པ་ལ་གཉིས་ཏེ། གང་གསུངས་པ་དང་ཇི་ལྟར་གསུངས་པའོ། །དང་པོ་ནི།
དེ་ལྟར་འཁོར་གྱིས་གང་ལ་གདམས་པའི་སྣོད་ཀྱི་མཚན་ཉིད་ཞུས་པའི་རྗེས་དེ་ནས་
སྟོན་པ་བྱང་ཆུབ་ཀྱི་སེམས་ཀུན་བྱེད་རྒྱལ་པོས། ལས་དང་སྐལ་བར་ལྡན་པའི་གང་
ཟག་རྫོགས་ཆེན་གྱི་མན་ངག་སྦྱིན་པའི་སྣོད་དུ་རུང་བ་རྣམས་ལ་ཇི་ལྟར་གདམས་པའི་
དོན་འདི་ལྟར་དུ་གསུངས་སོ། །གཉིས་པ་ལ་གསུམ་སྟེ། མདོ་ལུང་ངོས་བཟུང་བ།
དེ་ཉིད་སྦྱིན་མི་སྦྱིན་གྱི་སྣོད་བསྟན་པ། སྣོད་བརྟགས་པའོ། །དང་པོ་ནི། དེ་ཡང་
ཇི་ལྟར་བསྟན་ན་སྟོན་པ་ཀུན་བྱེད་རྒྱལ་པོས། ཀྱེ་སེམས་དཔའ་རྡོ་རྗེ་ཞེས་བོས་ཏེ་
འདི་ལྟར་ལུས་སེམས་རྣམ་པར་གཡེང་བ་ལ་སོགས་པའི་སྐྱོན་རྣམས་སྤོངས་ལ་ལེགས་
པར་དུ་ཉོན་ཅིག དེ་ལ་སྟོན་པའི་སྟོན་པ་ཀུན་བྱེད་རྒྱལ་པོ་ངས་ཇི་ལྟར་སྣང་ཞིང་
གྲགས་པའི་ཆོས་འདི་རྣམས་མ་ལུས་པ་ཀུན། སྙིང་པོ་རང་བྱུང་གི་ཡེ་ཤེས་སྟོན་པ་
ཀུན་བྱེད་རྒྱལ་པོ་ངས་སྔར་འདས་པའི་ཆོས་ཐམས་ཅད་བྱས་ཤིང་། ད་ལྟ་བ་ཐམས་
ཅད་བྱེད་པ་དང་མ་འོངས་བའི་ཆོས་ཐམས་ཅད་བྱེད་པར་འགྱུར་བས་འཁོར་འདས་
ཀྱི་ཆོས་རྣམས་ཀུན་གྱི་སྙིང་པོའི་རང་བཞིན་དུ་གྱུར་པའི་དོན་གང་ཞིག གདོད་ནས་
སྐྱེ་བ་མེད་པ་བློ་འདས་རང་བྱུང་གི་ཡེ་ཤེས་ཡིན་པས་རགས་པའི་གཞི་དང་ཕྲ་བའི་རྩ་
བ་ཀུན་ལས་འདས་པའི་སྙིང་པོ་བྱང་ཆུབ་ཀྱི་སེམས་འདི་ཉིད། ཐེག་པ་འོག་མའི་
རྟོགས་དཔྱོད་དང་ཞེན་འཛིན་ཀུན་དང་བྲལ་བའི་གནས་ལུགས་ཇི་བཞིན་པ་རྟོགས་
པར་བྱེད་པའི་རྒྱུ་ཡེ་གྲོལ་བྱ་རྩོལ་དང་བྲལ་བའི་དགོངས་པ་མངོན་དུ་ཕྱུང་བའི་མདོ་
-462 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལུང་ཟབ་མོ་འདི་ནི་ཡང་རབ་ཨ་ཏིའི་སྐལ་བ་དང་ལྡན་པའི་རྗེས་འཇུག་རྣམས་ལ་གང་
ཞིག་གདམས་པར་བྱ་བའི་ཆོས་ཡིན་ནོ་ཞེས་གདམས་བྱའི་ཆོས་ངོས་བཟུང་བའོ། །
གཉིས་པ་ལ་གཉིས་ཏེ། སྐལ་ལྡན་བྱང་ཆུབ་སྙིང་པོའི་སྣོད། སྐལ་མེད་བློ་ངན་དམ་
ཉམས་ཀྱི་སྣོད་བསྟན་པའོ། །དང་པོ་ལ་བཞི་སྟེ། ཐུན་མོང་དང་ཐུན་མོང་མ་ཡིན་
པའི་ཡོན་ཏན་གཉིས་དང་ལྡན་པ་ལ་སྦྱིན་པར་བསྟན་པ། དེས་ཀྱང་བླ་མའི་བཀའ་
བཞིན་དམ་བཅའ་ལ་གནས་ན་སྦྱིན་པ། ཁྱད་པར་འཚོ་ཡི་བར་དུ་བཀའ་བཞིན་སྒྲུབ་
པའི་མནའ་བསྐྱལ་དུས་མདོ་ལུང་ཡོངས་སུ་རྫོགས་པར་སྦྱིན་པ། གཏོང་ཕོད་ཆེ་བ་
སྣོད་ལྡན་གྱི་ཡོ་བྱད་སློབ་མའི་ཚོགས་གཉིས་རྫོགས་པའི་དོན་དུ་བླང་བར་བསྟན་
པའོ། །དང་པོ་ནི། གོང་དུ་བསྟན་པ་དེ་ལྟ་བུའི་མན་ངག་ཁྱད་པར་ཅན་འདི་གང་ལ་
བསྟན་པའི་ཡུལ་ནི་གང་ཞེ་ན། འདི་ལྟར་ཆོས་དང་བླ་མ་ལ་ཟོལ་ཟོག་མེད་པར་ཡིད་
ཆེས་མི་འགྱུར་བའི་དད་པ་དང་ལྡན་ཞིང་། དམ་ཚིག་སྲོག་དང་བསྡོ་ཞིང་མི་ཉམས་
པར་བསྲུང་བས་ཉེས་ལྟུང་གི་སྐྱོན་གྱིས་མ་གོས་པ་དང་། གུས་རྟག་གི་བརྩོན་འགྲུས་
ཆེ་བས་ཟབ་མོའི་ཉམས་ལེན་ལ་གཅིག་ཏུ་གཞོལ་བའི་སྒོམ་སྲན་ཆེ་བ་དང༌། འགྲོ་
ཀུན་ཕ་མར་ཤེས་པས་བརྩེ་བའི་སྙིང་རྗེ་དང་ལྡན་ཞིང་། ཕྲག་དོག་དང་འགྲན་སེམས་
མེད་པས་གཞན་གྱི་ཡོན་ཏན་ལ་དགའ་བའི་ཡི་རང་དང་ལྡན་པ་དང་། དཀའ་སྤྱད་
དྲག་པོ་ཇི་ལྟ་བུའི་ཀྱང་ལུས་སེམས་སྐྱོ་བ་མེད་པ་དང༌། ཆོས་དང་བླ་མ་ལས་ཡིད་
ཕྱིར་ལྡོག་པ་མེད་པ་དང་། འཛིན་ཆགས་ཆུང་ཞིང་གཏོང་སེམས་དང་ལྡན་པས་རང་
གི་ལུས་དང་གཅེས་པའི་བུ་དང་མཛའ་བའི་ཆུང་མ་དང་ཉན་པའི་བྲན་དང་བསགས་
པའི་ནོར་སོགས་གང་ལའང་མ་ཆགས་པར་བླ་མ་ལ་དད་པ་དང་དགའ་བས་འབུལ་
བར་ནུས་པ་སོགས་ཐེག་པ་ཐུན་མོང་གི་ཡོན་ཏན་འདི་དག་མངའ་བ་ནི་དད་པ་དང་
དམ་ཚིག་ལྡན་པའི་རྟགས་ཡིན་པས། དེ་ལ་སྙིང་པོའི་དོན་དང་ལྡན་པའི་མཚུངས་
མེད་དཔལ་མགོན་བླ་མ་དམ་པས་ཟབ་མོའི་མན་ངག་འདི་ཉིད་ཚུལ་བཞིན་དུ་སྦྱིན་
- 463 -



ལེའུ་གྱ་གསུམ་པ།
པར་བྱའོ། །དེ་བཞིན་དུ་སྙན་དང་གྲགས་པ་ལ་སོགས་པ་ཆོས་བརྒྱད་ཀྱི་བསམ་པ་
སྤང་ཞིང། བླ་མ་དང་མཆེད་ལྕམ་སོགས་ལ་ང་རྒྱལ་གྱི་བློ་དང་བྲལ་བ་དང་། དམ་
པོ་བླ་མ་དགེ་བའི་བཤེས་གཉེན་དང་མན་ངག་སྙིང་པོའི་དོན་གྱི་ཕྱིར་དུ་རང་གི་ལུས་
སྲོག་ཕོངས་པ་མེད་པར་གཏོང་ནུས་པ་དང་། བླ་མས་ཅི་གསུང་གི་བཀའ་ལས་མི་
འདའ་བ་སྟེ་ཟབ་དོན་སྙིང་པོ་ཇི་བཞིན་ཉམས་སུ་ལེན་པར་ནུས་པའི་ཡོན་ཏན་གྱི་རྟགས་
འདི་དག་དང་ལྡན་པ་ལ་ཆོས་ཐམས་ཅད་ཀྱི་སྙིང་པོ་སེམས་ཉིད་རང་བྱུང་གི་ཡེ་ཤེས་
ཀྱི་དོན་གབ་སྦས་མེད་པར་རྗེན་ཅེར་དུ་སྟོན་ཞིང་ངོ་སྤྲད་པ་དང༌། ཆོས་ཐམས་ཅད་
ཀུན་སྐྱེ་མེད་བྱང་ཆུབ་སེམས་ཀྱི་རང་བཞིན་རྩོལ་མེད་ཡེ་སངས་རྒྱས་པའི་རང་བཞིན་
དུ་བསྟན་པ་ཡི་རྒྱུད་དོན་ཟབ་མོ་འདི་ཉིད་སྦྱིན་པར་བྱའོ་ཞེས་པ་སྟེ། རང་ཤར་ལས།
དད་པའི་སྟོབས་དང་བརྩོན་འགྲུས་ཆེ། །ཤེས་རབ་ཆེ་ཞིང་འཛིན་ཆགས་མེད། །ཕུ་
དུད་ཆེ་ཞིང་གསང་སྔགས་སྤྱོད། །རྟོག་མེད་སེམས་ལ་གཡེངས་བ་མེད། །དམ་
ཚིག་ལྡན་ཞིང་སྒྲུབ་ལ་བརྩོན། །ཁྲེང་ངེ་དུང་ངེ་བརྩེ་གདུང་ལྡན། །ལྷང་ངེ་ལྷན་ནེ་
སྒོམ་ལ་སྤྱོད། །སློབ་དཔོན་གསུང་བ་ཇི་བཞིན་སྤྱོད། །དམ་ཚིག་འཆལ་བར་མི་
གཏོང་ཞིང་། །སྤྱོད་ལམ་གཞན་དང་མཐུན་པར་སྤྱོད། །གུས་པའི་ཚུལ་གྱིས་སེམས་
དངས་ཤིང་། །ཚིག་གཅིག་བསྟན་པས་རྗེས་སུ་འཛིན། །རང་གི་དོན་ལ་དེ་བཞིན་
སྤྱོད། །གསང་བ་གཉེར་གཏད་ཐུབ་པར་བྱེད། །རྡོ་རྗེའི་དོན་ལས་མི་འདའ་ཞིང་། །
ཐོས་པ་ཆེ་བའི་གང་ཟག་བརྟེན། །རང་གི་དོན་ལས་འདའ་བ་མེད། །དྲེག་པའི་
ཚིག་མེད་འཇམ་པོར་སྨྲ། །ཕ་རོལ་སེམས་དང་མཐུན་འཇུག་བྱེད། །སློབ་དཔོན་
དང་ནི་དེ་བཞིན་གཤེགས། །ཁྱོད་མེད་གཅིག་གི་ཚུལ་དུ་བྱེད། །དེ་ནི་སློབ་མའི་
མཚན་ཉིད་དོ། །དེ་ལྟར་ལྡན་པའི་སློབ་མ་ནི། །རྫོགས་པ་ཆེན་པོའི་སྣོད་དུ་་་་་
གསུངས། །ཞེས་པ་ལ་སོགས་པ་མདོ་རྒྱུད་རྣམས་ནས་ཇི་ལྟར་བསྟན་པའི་མཚན་ཉིད་
དང་ལྡན་པ་ལས་གཞན་དུ་བསྟན་ན་ཆོས་དང་བླ་མའི་སྐུ་དགྲར་འགྱུར་ཞིང་གདུལ་
- 464 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱའི་རྒྱུད་ཀྱང་ཆུད་ཟོས་སུ་འགྱུར་བའོ། །གཉིས་པ་ནི། དེ་ལྟ་བུའི་སྐལ་
ལྡན་གྱི་གང་ཟག་ཁྱད་པར་ཅན་གང་གིས་ཐེག་པའི་རྩེ་རྒྱལ་སྙིང་པོའི་བསྟན་པ་འདི་
ཉིད་བདག་གིས་ཐོས་པར་གྱུར་ན། འཇིག་རྟེན་འཁོར་བའི་ཆོས་ལ་མཚན་མས་ཏེ་
མཚན་མར་ཞེན་ཅིང་དོན་མེད་པའི་དགག་སྒྲུབ་སྣ་ཚོགས་པའི་ངལ་བ་བྱེད་པས་བདག་
ལ་ཅི་ཞིག་བགྱི་སྟེ་དགོས་པ་མེད་པས། དེས་ན་ཤིན་ཏུ་ཐོབ་པར་དཀའ་བ་མཆོག་
ཏུ་གསང་བའི་མན་ངག་འདི་ཉིད་ཐོབ་ན། བདག་གིས་ལུས་དང་སྲོག་ལ་མི་ལྟ་བར་
དཀའ་བ་རྒྱ་ཆེན་པོའི་སྒོ་ནས་ཚུལ་བཞིན་དུ་སྒྲུབ་བོ་ཞེས་དམ་བཅའ་འདོར་བ་མེད་
པ་ལ་ལེགས་པར་གནས་ན་དེ་ལ་བསྟན་པའི་སྙིང་པོ་མན་ངག་རྫོགས་པ་ཆེན་པོ་འདི་
ཉིད་སྦྱིན་པར་གསུངས་པ་སྟེ། དཔེར་ན་ལོ་ཆེན་བེ་རོ་ཙ་ནས། རྒྱལ་བུ་གཡུ་སྒྲ་
སྙིང་པོ་ལ། རྩོལ་མེད་བདེ་ཆེན་སངས་རྒྱས་ཐོབ་འདོད་ན། ཁྱོད་ཀྱིས་ང་ལ་སྦྱངས་
པ་དགུ་དང་ཕོད་པ་བཅུ་གསུམ་གྱིས་ཤིག་གསུངས་པས། གཡུ་སྒྲ་ན་རེ། མ་ཧཱ་གུ་
རུ་ཅི་ལྟར་གསུངས་པ་བཞིན་ཉན་པར་བགྱི། ཞལ་ནས་བདུད་རྩི་ཐིག་པ་གནང་
བར་ཞུ། ཞེས་དམ་བཅའ་ཕུལ་བ་བཞིན་ནོ། །དེ་ལ་སྦྱངས་བ་དགུ་ནི། ཇི་སྐད་
དུ༑ སྦྱང་བ་དགུ་ནི་འདི་ལྟར་གྱིས། །བླ་མའི་ཡུལ་ཞིང་བཞུགས་གནས་ལ། །སོ་
ནམ་ལས་ཁུར་ལུས་སེམས་འཁོར་དུ་གྱིས། །དེ་ཡིས་བསྐལ་བར་བསགས་པའི་སྒྲིབ་
པ་སྦྱང་། །བླ་མ་འཇོམས་ཤིང་གནོད་པའི་སྐུ་དགྲ་ལ། །ལུས་དང་སྲོག་ལ་མི་ལྟ་
བར། །དགྲ་ཆོམས་དམག་དང་བསད་བཅད་ཀྱིས། །དེ་ཡིས་བསྐལ་བར་བསགས་
པའི་སྒྲིབ་པ་སྦྱང་། །བླ་མའི་ཞབས་ཏོག་དོན་འགྱུར་ན། །ཤ་རུས་ཁྲག་ལ་འབགས་
ལ་མཉེས་པར་བྱ། །དེ་ཡིས་བསྐལ་པར། བླ་མའི་སྐུ་དགྲར་གྱུར་པ་ལ། །སད་
དང་སེར་བ་ལ་སོགས་པའི། །དྲག་སྔགས་བཟླས་བརྗོད་ཐ་དག་བྱ། །དེ་ཡིས་
བསྐལ་པར། བླ་མའི་སྐུ་དགྲར་གྱུར་པ་ལ། །རྫུན་དང་ཚིག་བརླང་ཤེས་ཅོག་སྨྲ། །
དྲག་པོའི་ཤིང་ཆེན་སྣ་ཚོགས་གདབ། །དེ་ཡི་བསྐལ་པ། བླ་མའི་སྐྱོན་ནས་མི་
-465 -



ལེའུ་གྱ་གསུམ་པ།
བརྗོད་པར། །ཡོན་ཏན་སྣ་ཚོགས་བརྗོད་པར་བྱ། །རྟག་ཏུ་འགྲོ་འཆག་ཉལ་བ་
དང༌། །རྟག་ཏུ་སྤྱི་བོའི་གཙུག་ཏུ་བླ་མ་བཀུར། །དེ་ཡིས་བསྐལ་པར། རྟག་ཏུ་
རྟོག་ཚོགས་ཡི་དམ་ལྷ། །བསྒོམ་ཡང་ལྷ་ཡི་སྤྱི་གཙུག་བླ་མ་བསྒོམ། །དེ་ཡིས་བསྐལ་
པར། རྟག་ཏུ་མི་བརྗེད་གདུང་བའི་སེམས་ཀྱིས་བླ་མ་བཀུར། །བླ་མ་ཁོག་པའི་
སྙིང་བཞིན་བཀུར། །བླ་མའི་དོན་དུ་གྱུར་པ་ན། །བུ་དང་ཆུང་མ་ཡུལ་འཁོར་དང་། །
རྒྱལ་སྲིད་དང་ནི་རང་གི་ལུས། །རབ་ཏུ་གཅེས་པའི་ནོར་རྣམས་དང་། །བླ་མའི་
ཡིད་འཐད་གང་ཡང་འབུལ། །དེ་ཡིས་བསྐལ་བར། འདོན་ཀློག་སྔགས་བརྗོད་
ཇི་སྙེད་པ། །བླ་མའི་སྐུ་དགྲར་གྱུར་པ་ལ། །ཤེས་བཅད་རླང་པོའི་ཚིག་གཅིག་
དགེ །བརྒྱ་ཕྲག་དུ་མའི་ཆར་ཡང་ཉེར་མི་ཕོད། །སྟོང་གསུམ་འཇིག་རྟེན་མཐའ་
དག་ཏུ། །རིན་ཆེན་གསེར་གཡུ་ལ་སོགས་པ། །རྒྱལ་བའི་སྐུ་གཟུགས་སྣ་ཚོགས་
བགྱིས། །དེ་ལ་ཇི་སྙེད་བསྐོར་བ་ཕྱག་འཚལ་བས། །བླ་མ་མཉེས་པས་འགྲོ་དོན་
ཕྲིན་ལས་ཀྱི། །བརྒྱ་ཕྲག་དུ་མའི་ཆར་ཡང་ཉེར་མི་ཕོད། །ཕྱོགས་བཅུའི་འཇིག་
རྟེན་མཐའ་དག་གིས། །ཉན་ཐོས་རང་རྒྱལ་དགེ་ཚོགས་བྱས། །བྱང་ཆུབ་སེམས་
དཔའ་མཐའ་དག་ལ། །ཅི་རྙེད་མཉེས་པར་བྱས་པ་བས། །བླ་མ་དར་ཅིག་མཉེས་
པ་དགེ །བརྒྱ་ཕྲག་དུ་མ་ཅི་ཡི་ཕྱིར་ཞེ་ན། །བསྐལ་པ་འབུམ་གྱི་སངས་རྒྱས་པས། །
བླ་མ་གཉན་པར་ཤེས་པར་བྱ། །དེས་ན་སངས་རྒྱས་ཐམས་ཅད་འདུས་པའི་སྐུ། །
དཀོན་མཆོག་གསུམ་གྱི་རྩ་བ་སྟེ། །རྡོ་རྗེ་འཛིན་པའི་ངོ་བོ་ཉིད། །རྗེ་བླ་མ་རྣམས་
ལ་སྐྱབས་སུ་གསོལ། །དེ་ལྟར་སྦྱངས་པ་དགུ་ཡིས་སྦྱོངས་ཤིག །ཅེས་དང་། པོད་
པ་བཅུ་གསུམ་ནི། །ལྷོ་ནུབ་ཨོ་རྒྱན་ཡུལ་དུ་སོང་། །ཀུན་བཟང་གདུང་ཚོབ་རྒྱལ་
བ་ཉིད་དང་མཉམ། །དགའ་རབ་རྡོ་རྗེ་ཉིད་ལ་གསེར་ཕྱེ་བྲེ་གང་ཕུལ། །དགའ་རབ་
རྡོ་རྗེའི་གནང་བ་ང་ཡིས་ཁྱེད་ལ་སྦྱིན། །འཇམ་དཔལ་ལ་སོགས་མཁས་པ་ཉི་ཤུ་རྩ་
གསུམ་ལ། །རིན་ཆེན་གསེར་ཕྱེ་ཕུལ་ནས་རྐྱང་ཕྱག་སྟོང་དུ་འཚལ། །རྒྱལ་གར་
- 466 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མཁས་པའི་འདྲ་འབག་ང་ཡིས་ཁྱེད་ལ་སྦྱིན། །རྡོ་རྗེ་གདན་གྱི་ཤྲཱི་སིང་ཧ་ལ། །
གསེར་ཕྱེ་བྲེ་ཕྱེད་ཕུལ་ལ་རྐྱང་ཕྱག་སྟོང་དུ་འཚོལ། །རྒྱུད་སྡེ་དྲུག་ཅུ་རྩ་བཞི་ང་ཡིས།
དེང་སེང་བོད་ཡུལ་དབུས་ཀྱི་བསམ་ཡས་ན། །རྒྱལ་པོ་ཁྲི་སྲོང་ལྡེ་བཙན་གྱིས། །
མཁས་པ་བི་མ་མི་དྲ་སྤྱན་དྲངས་ནས། །ཆོས་གྲའི་དཔོན་སློབ་དེ་ཡིས་མཛད། །
མཁས་པ་མང་པོ་གྲྭལ་རིང་བཙུག །སྐུར་པ་ཆེན་པོ་ང་ལ་འདེབས། །ཐེག་དམན་
ཆོས་ཀྱི་འཁོར་ལོ་བསྐོར། །གཡུ་སྒྲ་སྙིང་པོ་དེར་བཞུད་ལ། །རྒྱལ་བ་དགོངས་པའི་
དགེ་བསྡུར་གྱིས། །མཁས་པའི་སྒྲ་བསྒྱུར་དེ་རུ་འགྱུར། །རིག་པས་སུན་ཕྱུང་མཐུ་
དང་རྫུ་འཕྲུལ་སྟོན། །བཻ་རོ་ཙ་ན་ང་ཡི་རྣམ་ཐར་སྒྲོགས། །དབང་དང་གཏིང་རྫོགས་
ཁྱོད་ལ་སྦྱིན། །བུ་དང་ཆུང་མ་ཁབ་ཏུ་ཞོག །ལོ་དགུ་ང་ཡི་གཡོག་པོ་གྱིས། །མན་
ངག་རྫོགས་པར་ཁྱོད་ལ་སྦྱིན། །དབུ་སྐྲ་གསེར་གཡུའི་ལྕང་ལོ་རྩད་ནས་ཆོད། །
གསེར་དངུལ་སོར་གདུབ་བརྒྱན་ཆ་ཕོག །ཆུར་རྩར་བཅོས་པའི་སེར་གོས་གོན། །
ལོ་ཐུག་ཆན་ཐུག་ཕྱེ་ཐུག་འཐུང་། །རྟག་ཏུ་ཆེ་དྲེག་ང་རྒྱལ་ཞོག །རྒྱལ་སྲིད་ཡུལ་
འཁོར་རྒྱབ་ཏུ་བསྐུར། །དེ་ཚོ་ཡོད་ན་མན་ངག་བདེ་ཆེན་རྩོལ་མེད་ཁྱོད་ལ་སྦྱིན། །ཞེས་
གསུངས་སོ། །གསུམ་པ་ནི། ཁྱད་པར་ཇི་སྲིད་དུ་སློབ་མ་བདག་རང་དང་
བླ་མ་རྡོ་རྗེ་སློབ་དཔོན་འཚོ་ཞིང་བཞུགས་པའི་བར་དུ་དེ་ལུས་དང་སྲོག་གི་འབྲེལ་བ་
མ་མཆིས་པར་མ་གྱུར་གྱི་བར་དུ། དཔལ་མགོན་བླ་མ་དམ་པ་ཁྱོད་ཀྱི་དཀའ་སྤྱད་
དྲག་པོ་ཅི་ལྟ་བུ་གྱིས་ཞེས་གསུངས་ཀྱང་། སེམས་ལ་སྐྱོ་བ་དང་ལུས་ལ་ངལ་བ་མེད་
པར་བཀའ་བཞིན་དང་དུ་བླང་ཞིང་སྒྲུབ་པར་བྱེད་དོ་ཅེས་བཀའ་དམ་ལ་གནས་ཤིང་
མནའ་བོར་བ་ལ། བསྟན་པའི་སྙིང་པོ་ཀུན་བྱེད་རྒྱལ་པོ་ཡི་རྒྱུད་འདི་ཡོངས་སུ་
རྫོགས་པར་སྦྱིན་པར་བྱའོ་ཞེས་སོ། །བཞི་པ་ནི། དེ་ལྟར་མདོར་ན་ཆོས་
ཀྱི་ཡོན་དུ་རང་གི་ལུས་དང་སྲོག་ཀྱང་འཕང་བ་མེད་པར་དབུལ་བར་བྱ་ཞིང་གཏོང་ནུས་
པ་ཡིན་ན། དེ་ལས་གཞན་པའི་རྫས་དང་ཁང་ཞིང་ཡུལ་འཁོར་རྐང་འགྲོས་ལ་སོགས་
-467 -



ལེའུ་གྱ་གསུམ་པ།
པ་གཏོང་བར་བྱེད་ནུས་པ་སྨོས་ཅི་དགོས་ཏེ་དེ་དག་འབུལ་བར་བྱ་ཞིང་། དེ་ཡི་ཚེ་ན་
བླ་མས་ཀྱང་གལ་ཏེ་བདག་ཉིད་ལ་ལོངས་སྤྱོད་དེ་དག་གིས་དགོས་པ་གང་ཡང་ཡོད་
པར་མ་གྱུར་ཀྱང་། སློབ་མའི་ཚོགས་རྫོགས་པ་དང་ཆོས་ཀྱི་ཆེ་བ་འདོན་པའི་ཕྱིར་དུ་
བླ་མ་དམཾ་པསཾ་བླངས་ཏེ་དཀོན་མཆོག་གསུམ་ལ་འབུལ་བར་བྱ་དགོས་སོ། །གཉིས་
པ་སྣོད་མིན་ལ་མི་བསྟན་པ་ལ་གཉིས་ཏེ། སྣོད་ཀྱི་སྐྱོན་དང་། དེ་ལ་གསང་བར་
གདམས་པའོ། །དང་པོ་ནི། ཀྱེ་སེམས་དཔའ་རྡོ་རྗེ་སྟོན་པའི་སྟོན་པ་ཀུན་
བྱེད་རྒྱལ་པོ་ང་ཡིས། ངེས་གསང་སྙིང་པོའི་བསྟན་པ་སྦྱིན་པའི་སྣོད་ཡིན་པ་ལོག་
པའི་ལོམ་ལ་ཞུགས་པའི་གང་ཟག་བསྟན་པ་ནི། འདི་ལྟར་གྲགས་པ་དང་རྙེད་པ་ལ་
སོགས་པ་འཇིག་རྟེན་གྱི་ཆོས་ལ་དགའ་ཞིང་ཆགས་ནས་དེའི་དབང་དུ་སོང་བ་དང༌།
རང་རྒྱུད་ང་རྒྱལ་གྱིས་ཁེང་པས་ཆོས་དང་བླ་མ་དམ་པར་མི་བཀུར་བར་བླ་མ་དང་
ཆོས་ལ་སྨོད་ཅིང་མཆེད་ལ་ཁྲོ་བར་བྱེད་པ་དང་། ཡིད་དང་རྒྱུད་ཐུང་པས་བཀའ་
བཀྱོན་ཕྲ་མོ་ཙམ་གྱིས་ཆོས་དང་བླ་མ་ལས་བློ་སེམས་ཕྱིར་ལྡོག་སླ་བ་དང་། འཕྱར་
ཞིང་གཡེངས་བས་བརྩོན་འགྲུས་ལྷོད་པ་དང་རྫས་དང་ཡོ་བྱད་ལ་ཆགས་ཤིང་སེར་
སྣ་ཆེ་བ་དང་། བླ་མ་དང་མཆེད་ལ་དད་པར་མི་ལྡན་ཏེ། ལོག་པར་ལྟ་བ་དང་།
རང་གི་རྒྱུད་ཚོད་ལ་མི་བརྟགས་ཤིང་དཀའ་སྤྱད་བརྩོན་འགྲུས་མེད་པར་ཉམས་ལེན་
བཙན་ཐབས་སུ་སྐྱེ་བར་འདོད་པ་ཡི་ལོ་འདོད་ཆེ་བ་དང་། རྒྱལ་བའི་བསྟན་པ་
ཡོངས་ལ་འཚེ་ཞིང་གནོད་པ་འཕེལ་ཞིང་། ཆོས་དང་བླ་མ་མཆེད་གྲོགས་སོགས་ལ་
མི་མཐུན་པའི་བསམ་སྦྱོར་ལ་ཞུགས་ནས་སྨོད་པར་བྱ་ཞིང་སྒྲོ་སྐུར་འདེབས་པ་དང་།
རྟག་ཏུ་བདག་དང་གཞན་གྱི་ཕྱོགས་ཐམས་ཅད་ལ་གནོད་སེམས་ཀྱིས་རྒྱུད་འཁྲུགས་
ཤིང་སྙིང་པོའི་དོན་ལ་བསྒོམ་པ་མིན་པ་དེ་ནི་སྣོད་མིན་དོར་བར་བྱ་བའི་མཚན་ཉིད་
ཡིན་ནོ། །གཉིས་པ་ནི། བཤད་མ་ཐག་པ་དེ་ལྟ་བུའི་གང་ཟག་བློ་ངན་
ལོག་པའི་ལམ་དུ་ཞུགས་པ་འདི་ཉིད་ལ་ཐེག་པ་ཀུན་གྱི་ཡང་རྩེ་གསང་ཆེན་ཨ་ཏི་ཡོ་
• 468 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ག་རྩོལ་མེད་རང་བྱུང་གི་ཐེག་པ་འདི་ཉིད་མི་བསྟན་པར་མ་ཟད་རླུང་ཕྱོགས་ཙམ་ཡང་
མི་བསྒྲགས་པར་མཆོག་ཏུ་གསང་བར་བྱའོ་ཞེས་པ་སྟེ། གནས་ལུགས་རིན་པོ་ཆེའི་
མཛོད་ལས། བླ་མ་སྨོད་ཅིང་མཆེད་ལ་ཁྲོ་བ་དང་། །གསང་སྒོ་འཆོལ་ཞིང་ཡོངས་
ལ་སྒྲོགས་པ་དང་། །དད་མེད་སེར་སྣ་ཆེ་ཞིང་ངང་རྒྱུད་ངན། །ཚེ་འདིའི་ཞེན་པ་
ཅན་ལ་གསང་བར་བྱ། །ཞེས་གསུངས་པ་ལྟར་རོ། །གསུམ་པ་སྣོད་
བརྟགས་པ་ལ་བཞི་སྟེ། སྔོན་དུ་བརྟགས་པ། སྣོད་ངན་ལ་མི་སྦྱིན་པ། མ་བརྟགས་
པར་བྱིན་པའི་ཉེས་པ་མང་བས་སྐལ་ཆད་ལ་གསང་བ། ལེགས་པར་བརྟགས་ནས་
ཡོ་བྱད་བླང་སྟེ་སྐལ་ལྡན་ལ་ཀུན་བྱེད་བྱང་ཆུབ་སྙིང་པོའི་རྒྱུད་བསྟན་ཅིང་སྦྱིན་པའོ། །
དང་པོ་ནི། གོང་དུ་བཤད་པ་དེ་ལྟ་བུའི་སྣོད་དང་ལྡན་མི་ལྡན་སྣ་ཚོགས་ཡོད་པའི་
ཕྱིར་ན། །དང་པོ་གདམས་པ་མ་བྱིན་པའི་སྔོན་དུ་ཇི་སྐད་བཤད་པའི་རྟགས་དང་
དད་པ་ལ་སོགས་པ་སྣོད་ཀྱི་མཚན་ཉིད་རྣམས་ཡོད་དམ་མེད་ལེགས་པར་བརྟགས་
པར་བྱ་བའི་ཕྱིར་དུ། མན་ངག་ཀུན་གྱི་སྙིང་པོ་འདི་ཉིད་ཞུ་བའི་ཡོན་དུ་རིན་ཆེན་
དབྱིག་དང་རྐང་འགྲོས་བཞོན་པ་ཆས་གོས་ལོངས་སྤྱོད་སྣ་ཚོགས་པའི་འབུལ་བ་དང་
བཅས་པས་ཞུ་བ་དང་། སྒོ་གསུམ་ཤིན་ཏུ་བསྡམ་ཞིང་གུས་པ་དང་ལྡན་པས་མན་
ངག་ཚུལ་བཞིན་དུ་མ་ནོར་བར་བྱེད་པའི་གང་ཟག་དེ་ཉིད་ཀྱིས་ཐོབ་པར་བྱ་བ་ལས་
གཞན་གང་རུང་རུང་ལ་སྦྱིན་པར་མི་བྱ་བར་གསུངས་ཏེ། དེ་ཉིད་ལས། ཐོས་མང་
ཡོན་ཏན་རྫོགས་པའི་བླ་མས་ཀྱང་། །སྣོད་བཅུད་བརྟགས་ཏེ་རིམ་གྱིས་གནད་རྣམས་
བྱིན། །ཞེས་པ་ལྟར་རོ། །གཉིས་པ་ནི། དེ་ལ་སྙིང་པོའི་མན་ངག་མི་
སྦྱིན་པའི་སྣོད་ནི་གང་ཞེ་ན། འདི་ལྟར་རྫས་དང་ཡོ་བྱད་ལ་ཆགས་སེམས་དང་ལྡན་
པས་གཏོང་མི་བྲ་བ་དང་། ང་རྒྱལ་གྱིས་རང་རྒྱུད་ཁེངས་ཤིང་ཆོས་ཟབ་མོ་ལས་
གཞན་འཇིག་རྟེན་ཚེ་འདིས་དོན་ལ་སེམས་པ་དང་། བློ་གཅིག་ཏུ་མ་ངེས་པས་འགྱུར་
ལྡོག་ཅན་གྱི་གང་ཟག་དེ་ནི་སྣོད་ངན་གྱི་རིགས་ཡིན་ལ། དེས་ན་དེ་འདྲའི་གང་ཟག་
-469 -



ལེའུ་གྱ་གསུམ་པ།
དེ་ལ་སྙིང་པོ་བྱང་ཆུབ་སེམས་ཀྱི་ཐེག་པ་ཀུན་བྱེད་རྒྱལ་པོ་འདི་ཉིད་བསྟན་པར་མི་
བྱའོ། །ཚུལ་དེ་ལྟར་རྩལ་རྫོགས་ལས། གསང་བ་འཚོལ་བར་བྱེད་པ་ཡང་། །
སྨྲ་བྱེད་ལྕེ་ལ་ཞིང་རྨོ་ཞིང་། །སྡུག་བསྔལ་ཆེན་པོ་མྱོང་བར་འགྱུར། །དེ་ཕྱིར་ངེས་
པའི་དོན་འདི་གསང་། །ཞེས་གསུངས་སོ། །གསུམ་པ་ནི། དེ་ལྟར་
སྣོད་ཀྱི་དབྱེ་བ་དང་དེ་དག་ལ་སྙིང་པོའི་གདམས་པ་བསྟན་པ་དང་མི་བསྟན་པའི་ཁྱད་
པར་གསུངས་པ་དེ་ཡང་སྤྱིར་ཆོས་ཉིད་སྙིང་པོའི་དོན་ལ་སྣོད་དུ་རུང་མི་རུང་སོགས་
བཟང་ངན་བླང་དོར་གང་ཡང་མི་གནས་མོད། འོན་ཀྱང་གདུལ་བྱའི་སྣང་ཚུལ་ལ་
དེ་འདྲའི་ཁྱད་པར་ཡོད་པས། གལ་ཏེ་དེ་ལྟ་བུའི་སྣོད་མིན་ལ་བསྟན་ན་བདུད་དང་
གནོད་སྦྱིན་ལ་སོགས་པ་མི་མ་ཡིན་དང་འབྱུང་པོས་བླ་སློབ་གཉིས་ཀའི་ཚེ་སྲོག་ལ་
བར་དུ་གཅོད་ཅིང་། མ་མོ་དང་མཁའ་འགྲོ་ལ་སོགས་པ་དམ་ཚིག་གི་སོ་མཚམས་
བསྲུང་ཞིང་སྔགས་ཀྱི་དངོས་གྲུབ་གྲུབ་པ་ཅན་ཀུན་གྱིས་བླ་སློབ་གཉིས་ཀ་ལ་དུས་
མིན་གྱི་འཆི་བ་གཏོང་བ་དང་། ནད་གདོན་དགྲ་བགེགས་ལ་སོགས་པ་འཇིགས་
པའི་དབང་དུ་གྱུར་ནས་ཚེ་ཐུང་ཞིང་། ཕྱི་མར་ཡང་ངན་སོང་དུ་ལྟུང་བ་དང་། །མན་
ངག་གི་ཆོས་ལ་སྒྲོ་སྐུར་བཏབ་པའི་དབང་གིས་སྙིང་པོའི་ཐེག་པ་འདི་ཉིད་ནུབ་པར་
འགྱུར་བ་ལ་སོགས་པའི་ཉེས་པ་ཤིན་ཏུ་མང་བ་དེ་བས་ན། རིགས་ངན་མཚན་ཉིད་
དང་མི་ལྡན་པའི་གང་ཟག་རྣམས་སྤང་བར་བྱའོ། །ཆོས་དབྱིངས་རིན་པོ་ཆེའི་མཛོད་
ལས། འདི་ནི་མཆོག་གསང་ཐེག་པའི་ཡང་རྩེ་སྟེ། །བློ་དམན་རྣམས་ལ་མི་སྨྲ་ཤིན་
ཏུ་གསང་། །སྒྲོ་སྐུར་དབང་གིས་སྙིང་པོའི་བསྟན་པ་འཆལ། །སྒྲོ་འདོགས་ཉིད་
དང་དགོངས་པ་ལོག་པར་ཞུགས། །གསང་སྒོ་འཆོལ་རྣམས་མཐའ་མེད་ངན་འགྲོར་
ལྟུང་། །ཞེས་པ་ལྟར་རོ། །བཞི་པ་ནི། དེ་ལྟར་སློབ་མའི་རྒྱུད་བརྟགས་
ནས་མན་ངག་སྟོན་པའི་དུས་སུ་སྐལ་ལྡན་གྱི་སློབ་མ་དེ་ཉིད་འཇིག་རྟེན་གྱི་ཆོས་ལ་
ཞེན་པ་བྲལ་ཞིང་། ཤེས་རྒྱུད་བརྟགས་པའི་ཕྱིར་དུ་ལུས་དང་ལོངས་སྤྱོད་ཐམས་
བ 470 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཅད་བླ་མས་ཀུན་ཀྱང་བླངས་ལ། དེ་ལྟར་གཏོང་ནུས་པ་དང་མི་ནུས་པའི་ཁྱད་པར་
གྱི་རྟགས་དང་ལྡན་མི་ལྡན་རིག་པར་བྱས་ནུས་ཞེས། དེ་ལྟར་བརྟགས་པའི་ཚུལ་
ཀྱང༌། ཀུན་མཁྱེན་གྱིས་ཆོས་ཞུ་བའི་སྔོན་དུ་སྣོད་དང་ལྡན་ནམ་མི་ལྡན་བརྟགས་
པར་བྱ་སྟེ། བྱ་དཀའ་བའི་ལས་བཅོལ་བའམ། སྙིང་ལ་ཕོག་པའི་ཚིག་གིས་གཤེ་
བའམ། སྤྱོད་ལམ་འགལ་འདུས་མི་དད་པ་བརྟགས་པའམ། ནོར་འདི་དང་འདི་
འདོད་ཅེས་གཏོང་ཕོད་བརྟགས་པས། སྣོད་མེད་ཡིན་ན་དད་པ་ལོག་པའམ་ཡོ་བྱད་
ལ་ཕོངས་པས་ཕྱིར་བཟློག་སྟེ། དེ་ལྟ་བུ་ལ་ནི་ཕན་ཐོགས་པ་དང་དམ་ཚིག་ཐུབ་པ་
མི་སྲིད་པས་མ་འབྲེལ་བ་ལེགས་པར་ཤེས་པར་བྱའོ། །ཞེས་གསུངས་པ་
དེ་ལྟ་བུའི་ཚུལ་གྱིས་བརྟགས་ནས་མཚན་ཉིད་དང་ལྡན་པར་རིག་ན་གཟོད་མན་ངག་
སྙིང་པོ་ཡི་དོན་བསྟན་ཞིང་ཐེག་པའི་ཡང་རྩེ་ཀུན་བྱེད་རྒྱལ་པོ་མཆོག་གི་རྒྱུད་འདི་
སྦྱིན་པར་བྱའོ། །ཞེས་གསུངས་སོ། །ལེའུ་མཚན་ནི། བྱང་ཆུབ་ཀྱི་སེམས་ཀུན་
བྱེད་རྒྱལ་པོ་ལས་བསྟན་པ་གང་ལ་བཞག་པའི་ལེའུ་སྟེ་བརྒྱད་ཅུ་གསུམ་པའི་འགྲེལ་
བའོ།། །།གཉིས་པ་མཚན་གྱི་རྣམ་གྲངས་བསྟན་པའི་ལེའུ་བརྒྱད་ཅུ་
རྩ་བཞི་པ་ལ་གཉིས་ཏེ། འཁོར་གྱིས་ཞུས་པ་དང་། སྟོན་པས་ལན་གསུངས་པའོ། །
དང་པོ་ནི། དེ་ལྟར་མན་ངག་ཟབ་མོའི་རྒྱུད་འདི་གང་ལ་གདམས་པའི་སྣོད་ཀྱི་ཁྱད་
པར་བསྟན་པ་དེ་ནས་བྱང་ཆུབ་ཀྱི་སེམས་སྟོན་པ་ཀུན་བྱེད་རྒྱལ་པོ་ལ། རྒྱལ་སྲས་
སེམས་དཔའ་རྡོ་རྗེས་སྤྱོད་ལམ་ཤིན་ཏུ་ལེགས་པར་གུས་ཤིང་འདུད་པའི་ཚུལ་གྱིས་
ཞལ་གྱི་གཟི་མདངས་ཕྱུང་སྟེ་སྟོན་པ་ཀུན་བྱེད་ཉིད་ཀྱི་མདུན་དུ་འཁོད་ནས་གང་ཞིག་
ཞུས་པ་ཡི་དོན་ནི། ཀྱེ་རྒྱལ་བ་སྐུ་གསུམ་གྱི་སྟོན་པའི་སྟོན་པ་ཀུན་བྱེད་རྒྱལ་པོ་
༸གས། ཉིད་ཀྱི་ཐུགས་མཚན་མའི་སྤྲོས་པ་དང་བྲལ་བའི་ཆོས་སྐུ་ཐིག་ལེ་ཉག་
གཅིག་རང་བྱུང་ཡེ་ཤེས་ཆེན་པོའི་དགོངས་པའི་ཀློང་ལས་ཤར་བའི་རྩོལ་མེད་རང་
བྱུང་གི་རྒྱུད་ཆེན་པོ། སྐལ་ལྡན་གྱི་གང་ཟག་རྣམས་དུས་གཅིག་ལ་གྲོལ་བར་མཛད་
• 471 -



ལེའུ་གྱ་བཞི་བ། །
པའི་མདོ་ལུང་ཆེན་པོ་འདི་ཡི་ཡོན་ཏན་གྱི་ཆེ་བ་སོ་སོའི་ཆ་ནས་བརྗོད་པའི་མཚན་གྱི་
ཁྱད་པར་དུ་ཞིག་ཡོད་པ་རྣམས་བདག་ཅག་འདུས་པའི་འཁོར་ཚོགས་རྣམས་ལ་བཤད་
པར་མཛད་དུ་གསོལ་ཞེས་ཞུས་སོ། །གཉིས་པ་ལ་གཉིས་ཏེ། གང་གསུངས་
པའི་ཚུལ་མདོར་བསྟན་པ་དང་། ཇི་ལྟར་གསུངས་པའི་དོན་རྒྱས་པར་བཤད་པའོ། །
དང་པོ་ནི། དེ་ལྟར་འཁོར་གྱིས་ཞུས་པ་དེ་ནས་སྟོན་པ་བྱང་ཆུབ་ཀྱི་སེམས་ཀུན་བྱེད་
རྒྱལ་པོས་ཐེག་པ་ཐམས་ཅད་ཀྱི་ཡང་རྩེ་རྒྱུད་ཀྱི་རྒྱལ་པོ་ཆེན་པོ་འདི་ཉིད་ཀྱི་མཚན་
གྱི་རྣམ་གྲངས་སོ་སོར་རྣམ་པར་ཕྱེ་བ་ཡི་སྒོ་ནས་ཆེ་བའི་ཡོན་ཏན་བསྟན་པ་འདི་ཉིད་
གསུངས་སོ། །གཉིས་པ་ལ་བཞི་སྟེ། མཚན་དོན་བསྟན་པ་དང་། ཆེ་
བའི་ཡོན་ཏན་བརྗོད་པ། དེའི་དོན་འཛིན་པའི་གང་ཟག་གིས་འགྲུབ་པར་བསྟན་པ།
ཀུན་ལས་འཕགས་པའི་ཀུན་བྱེད་ཀུན་གྱི་སྙིང་པོའི་རྒྱུད་སྐལ་མེད་ལ་མི་སྤེལ་ཞིང་
སྐལ་ལྡན་ལ་སྣང་བའི་དོན་དུ་སེམས་དཔའ་རྡོ་རྗེ་ལ་གཏད་པའི་ཚུལ་ལོ། །དང་པོ་
ལ་བཅུ་སྟེ། ལྷུན་གྱིས་གྲུབ་པས་ཀུན་བྱེད་རྒྱལ་པོར་བསྟན་པ། སྙིང་པོ་རང་བཞིན་
དྲི་མ་མེད་པས་བྱང་ཆུབ་ཀྱི་སེམས་སུ་བསྟན་པ། རྒྱུ་རྐྱེན་མེད་པར་ཡེ་ནས་བྱུང་བས་
རང་བྱུང་གི་ཡེ་ཤེས་སུ་བསྟན་པ། ཆོས་རྣམས་ཇི་བཞིན་པའི་ངང་དུ་སྟོན་པ་ཆོས་ཀྱི་
མེ་ལོང་དུ་བསྟན་པ། ཆོས་རྣམས་གཉིས་སུ་མེད་པས་སྙིང་པོའི་དོན་གྱི་ཐེག་པར་
བསྟན་པ། དུས་གསུམ་རྒྱལ་བའི་དགོངས་པ་གཟུང་འཛིན་ལས་འདས་པ་བལྟ་བའི་
མེ་ལོང་དུ་བསྟན་པ། སྨྲ་བསམ་བརྗོད་དུ་མེད་པས་རྒྱལ་བའི་ཡུམ་དུ་བསྟན་པ། མ་
བཙལ་ལྷུན་གྱིས་གྲུབ་པར་རྒྱུད་ཀྱི་རྒྱལ་པོར་བསྟན་པ། རྣལ་བཞག་སྒྲོ་སྐུར་དང་
བྲལ་བས་མ་བཅོས་དོན་གྱི་ལུང་དུ་བསྟན་པ། ཐམས་ཅད་བྱང་ཆུབ་སྙིང་པོར་རོ་
གཅིག་པས་མདོ་དོན་བསྡུས་པར་བསྟན་པའོ། །དང་པོ་ནི། ཀྱེ་སེམས་དཔའ་
རྡོ་རྗེ་སྟོན་པའི་སྟོན་པ་ཀུན་བྱེད་རྒྱལ་པོ་ང་ཡིས་ཡང་རབ་ཨ་ཏིའི་སྐལ་པ་དང་ལྡན་
པའི་གདུལ་བྱ་རྣམས་ལ། སེམས་ཉིད་རང་བྱུང་གི་ཡེ་ཤེས་ཇི་བཞིན་པ་སྟོན་པར་
•472 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱེད་པའི་མདོ་ལུང་ཆེན་པོ་འདི་ཡི་མཚན་གྱི་ཁྱད་པར་སོ་སོར་ཕྱེ་སྟེ་བཤད་པ་ནི་གང་
ཞེ་ན། ཇི་ལྟར་སྣང་བའི་འཁོར་འདས་ཀྱི་ཆོས་འདི་རྣམས་ཐམས་ཅད་ཀུན་གཅིག་
ཀྱང་མ་ལུས་པར་བྱེད་པོ་གཞན་མེད་པར། སྙིང་པོ་རང་བྱུང་གི་ཡེ་ཤེས་ཀུན་བྱེད་
བྱང་ཆུབ་ཀྱི་སེམས་ཉིད་ཀྱིས་སྔ་མ་ཀུན་བྱས་ཤིང་ད་ལྟ་བ་བྱེད་ཅིང་མ་འོངས་བ་རྣམས་
བྱེད་པར་འགྱུར་བ་ཡིན་ཏེ་སྔར། བྱང་ཆུབ་སེམས་ནི་ཀུན་བྱེད་རྒྱལ་པོ་སྟེ། །དུས་
གསུམ་སངསཾ་རྒྱས་བྱང་ཆུབ་སེམས་ཀྱིས་བྱས། །ཁམས་གསུམ་སེམས་ཅན་བྱང་
ཆུབ་སེམས་ཀྱིས་བྱས། །སྣང་སྲིད་སྣོད་བཅུད་བྱང་ཆུབ་སེམས་ཀྱིས་བྱས། །ཞེས་
གསུངས་པ་ལྟར་ཡིན་ཀྱང་། དེ་ལྟ་བུའི་ཆོས་རྣམས་ཀུན་གྱི་བྱེད་པ་པོ་སེམས་ཉིད་
རང་བྱུང་གི་ཡེ་ཤེས་ཀུན་བྱེད་རྒྱལ་པོ་རང་ཉིད་ལ་རྒྱུ་རྐྱེན་གང་གིས་ཀྱང་བསྐྱེད་པའི་
བྱ་བ་བྱེད་མི་དགོས་ཏེ་གདོད་ནས་སྐྱེ་བ་མེད་པ་ཡེ་སྟོང་འདུས་མ་བྱས་པའི་རང་བཞིན་
དུ་ལྷུན་གྱིས་གྲུབ་པ་ཡིན་པས་ན། དེ་ཉིད་བརྗོད་པར་བྱེད་པའི་རྒྱུད་འདིའི་མཚན་
ལ་ཀུན་བྱེད་རྒྱལ་པོ་ཞེས་སུ་བསྟན་པ་ཡིན་ནོ། །གཉིས་པ་ནི། དེ་བཞིན་དུ་སྐྱེ་
སེམས་ཉིད་རང་བྱུང་གི་ཡེ་ཤེས་གང་ཞིག་ཆོས་ཐམས་ཅད་གང་ལས་འབྱུང་བའི་སྙིང་
པོ་ང་ལ་སྒྲིབ་བྱེད་ཉོན་ཤེས་ཀྱི་དྲི་མ་གདོད་ནས་མེད་པར་དག་པ་ཉག་གཅིག་ཏུ་གནས་
པས་བྱང་བ་དང་། སྐུ་དང་ཡེ་ཤེས་ཡོན་ཏན་ཐམས་ཅད་མ་བཙལ་བཞིན་དུ་ཉི་མ་
དང་ཟེར་བཞིན་དུ་རང་ཆས་ལྷུན་གྱིས་གྲུབ་པའི་ཚུལ་དུ་རྫོགས་ཤིང་ཆུབ་པའི་དོན་དང་
ལྡན་པས། ཀུན་བྱེད་བྱང་ཆུབ་ཀྱི་སེམས་འདི་ལ་ད་གཟོད་དྲི་མ་སེལ་བ་དང་ཡོན་
ཏན་རྫོགས་པའི་ཕྱིར་དུ་བཙལ་ཞིང་སྒྲུབ་པ་ཡི་བྱ་བ་ཅི་ཡང་མི་མངའ་བ་སྟེ་བསལ་
བཞག་ཐམས་ཅད་དང་བྲལ་བ་ཡིན་པའི་རྒྱུ་མཚན་དེས་ན་དེ་ལྟར་སྟོན་པའི་ཐེག་པ་
འདི་ལ་སྙིང་པོ་བྱང་ཆུབ་སེམས་ཀྱི་ཐེག་པ་ཞེས་སུ་ངེས་པར་བསྟན་པ་ཡིན་ནོ། །
གསུམ་པ་ནི། ཀྱེ་མ་འདི་ལྟར་སྣང་བའི་ཆོས་ཐམས་ཅད་ཀྱི་འབྱུང་གནས་གདོད་ནས་
མ་བཙལ་ལྷུན་གྱིས་གྲུབ་པའི་ཆོས་ཉིད་རིག་པ་བྱང་ཆུབ་ཀྱི་སེམས་འདི་ལ་སྐྱེ་འགག་
-473-



ལེའུ་གྱ་བཞི་བ།
གི་ཆོས་སུ་གྲུབ་པ་མེད་པས་རྒྱུ་དང་རྐྱེན་ལ་ལྟོས་པ་མེད་ཅིང་། ཏིལ་ལ་མར་གྱིས་
ཁྱབ་པ་ལྟར་སེམས་ཅན་ནས་སངས་རྒྱས་ཀྱི་བར་ཀུན་གྱི་སེམས་ཀྱི་ཆོས་ཉིད་རིག་པ་
རང་གསལ་གྱི་ངོ་བོར་གནས་པ་ཡིན་པ་དང་། དེ་ལས་གཞན་དུ་འབད་རྩོལ་གྱིས་
བཙལ་དུ་མེད་པའི་རང་བཞིན་མཐའ་བྲལ་ནམ་མཁའ་ལྟ་བུའི་སྙིང་པོ་བྱང་ཆུབ་ཀྱི་
སེམས་འདི་ཉིད་གང་གིས་ཀྱང་མ་སྒྲིབ་པར་འཁོར་འདས་ཀུན་ལ་ཕྱོགས་དང་རིས་
སུ་ཆད་པ་མེད་པར་གསལ་ཞིང་ཁྱབ་པ་ཡིན་པའི་རྒྱུ་མཚན་དེ་བས་ན། རྒྱུ་རྐྱེན་གྱིས་
འདུས་མ་བྱས་པ་རང་བྱུང་གི་ཡེ་ཤེས་ཞེས་སུ་བསྟན་པ་ཡིན་ཏེ། ། ཀློང་ཆེན་
ལས། རང་བྱུང་ཡེ་ཤེས་འཆར་ནུབ་མེད། །མཐའ་ཡི་མུན་པ་མི་མངའ་བས། །
ཕྱི་ནང་མེད་པར་ཀུན་ལ་གསལ། །ཞེས་པ་ལྟར་རོ། །བཞི་པ་ནི། སྐྱེ་
དཔེར་ན་མེ་ལོང་གི་ངོས་གཟུགས་བརྙན་ཇི་སྙེད་སྣང་བ་ཐམས་ཅད་མེ་ལོང་གི་ནང་དུ་
ལུབ་ཆུབ་ཅིང་རྫོགས་པ་དང་། མེ་ལོང་དེ་ཉིད་གཟུགས་བརྙན་ཐམས་ཅད་ཕྱོགས་
དང་རིགས་སུ་ཆད་པ་མེད་པར་ཀུན་གྱི་འཆར་གཞིར་གནས་པ་ལྟར་དུ། ཇི་ལྟར་སྣང་
བའི་ཆོས་ཕྱི་ནང་འཁོར་འདས་ཀྱིས་བསྡུས་པ་འདི་རྣམས་ཐམས་ཅད་ཀུན་སེམས་ཉིད་
མ་བཅོས་ཇི་བཞིན་པའི་ངང་ལ་མེད་སྣང་སྟོང་གཟུགས་ཀྱི་རོལ་པ་ཙམ་དུ་ཆོས་ཀུན་
སྣང་བ་ཡིན་པའི་རྒྱུ་མཚན་དེ་བས་ནི། དེ་ལྟར་སྣང་བའི་དུས་ཉིད་ནས་རྟག་ཆད་སྐྱེ་
འགག་ཡོད་མེད་འགྲོ་འོང་ལ་སོགས་པ་གང་གི་ཡང་ཕྱོགས་དང་རིས་གཉིས་སུ་ཆད་
པའི་དོན་ཞིག་གྲུབ་པ་མེད་དེ་ཟུང་འཇུག་མཉམ་གདལ་ཆེན་པོ་སྤྲོས་བྲལ་བློ་ལས་འདས་
པ་ཡིན་ཞིང་། དེ་ལྟ་བུའི་ཟུང་འཇུག་སྤྲོས་པ་དང་བྲལ་བ་ཆོས་ཉིད་མཉམ་པ་ཆེན་པོ་
གནས་ལུགས་རང་བྱུང་གི་ཡེ་ཤེས་དེ་ནི་དུས་གསུམ་རྒྱལ་བ་ཀུན་གྱི་ཇི་སྙེད་གསུངས་
པའི་ཆོས་ཐམས་ཅད་ཀྱི་དགོངས་པའི་ཞེ་ཕུག་ཡིན་པ་དང་། རྒྱུད་འདི་ཉིད་ཀྱིས་
གནས་ལུགས་དེ་གབ་སྦས་མེད་པར་གསལ་བར་སྟོན་པ་ཡིན་པས། །རྒྱུད་འདིའི་
མཚན་ལ་རྒྱལ་ཀུན་བཀའ་ཡི་དགོངས་པ་མཐར་ཐུག་པ་འགྲེལ་བ་ཡི་ཚུལ་གྱིས་སྟོན་
བ 474 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར་བྱེད་ཅིང་ཐེག་པ་ཐམས་ཅད་ཀྱི་དགོངས་དོན་གསལ་བར་འབྱེད་པས་ཆོས་ཀྱི་མེ་
ལོང་ཞེས་བསྟན་པ་ཡིན་ཏེ། ཐེག་པའི་སྤྱི་ཕུད་ཀློང་ཆེན་རབ་འབྱམས་རྒྱལ་པོ་ལས།
ཐེག་པ་མ་ལུས་ཀུན་འབྱེད་པས། །གསལ་བར་བྱེད་པའི་མེ་ལོང་ཡིན། །ཞེས་་་་་
གསུངས་སོ། །ལྔ་པ་ནི། ཀྱེ། ཇི་བཞིན་མ་བཅོས་པ་ཡི་གཤིས་ལུགས་
སེམས་ཉིད་རང་བྱུང་གི་ཡེ་ཤེས་སྙིང་པོ་རྣལ་མ་འདི་ལ་མ་འདུས་པའི་ཆོས་གཅིག་ཀྱང་
མེད་པའི་ཕྱིར་ན། འཁོར་བ་དང་མྱ་ངན་ལས་འདས་པ་ཡི་ཆོས་ཐམས་ཅད་ཚུར་བྱུང་
ཡང་དེ་ལས་འབྱུང་བ་དང་། ཕར་སྡུད་པའམ་གྲོལ་ཀྱང་དེ་ཉིད་ཀྱི་ངང་དུ་གྲོལ་བ་
ཡིན་པས་རིག་པ་བྱང་ཆུབ་ཀྱི་སེམས་འདི་ཆོས་ཐམས་ཅད་ཀྱི་སྙིང་པོ་ཡིན་པ་དང་།
དེ་ལྟར་ཆོས་ཉིད་བྱང་ཆུབ་སེམས་ཀྱི་ཀློང་ནས་འཁོར་འདས་སྟོང་གཟུགས་ཀྱི་རོལ་པ་
སྣ་ཚོགས་སུ་སྣང་ན་ཡང་། དོན་ལ་ཀ་དག་གཞི་རྩ་དང་བྲལ་བའི་རང་བཞིན་ལས་
འཁོར་འདས་གང་ཡང་གྲུབ་པ་མེད་པས་ཐེག་པ་འོག་མ་པ་ལྟར་སྤོང་འགོག་སྦྱོང་བསྒྱུར་
གྱི་རྩོལ་བ་གང་ཡང་མི་དགོས་པར། འཁོར་འདས་བླང་དོར་དུ་འཛིན་ཅིང་ཆགས་
པའི་རྒྱ་ལས་རྣམ་པར་གྲོལ་བ་ཡིན་ཏེ། ཡེ་ཤེས་བདུན་འབྱུང་གི་རྒྱུད་ལས། འདི་
ལ་སྦྱང་བགྲོད་ཡུལ་དང་བྲལ། འདི་ལ་བསམ་དཔྱོད་མཐའ་དང་བྲལ། །འདི་ལ་
རྩོལ་བསྒྲུབ་མཐའ་དང་བྲལ། །འདི་ལ་དགག་བསྒྲུབ་ཀུན་ལ་འདས། །ཞེས་
གསུངས་པ་ལྟ་བུའི་སྤང་བླང་རྩོལ་སྒྲུབ་ཐམས་ཅད་ལས་འདས་པའི་དོན་མཐར་ཐུག་
པ་སྟོན་པར་བྱེད་པས་ན་སྙིང་པོ་དོན་གྱི་ཐེག་པ་ཞེས་སུ་བསྟན་པ་ཡིན་ནོ། །དྲུག་
པ་ནི། ཀྱེ་འདུས་པ་དང་མ་བྱོན་པ་དང་ད་ལྟར་གྱི་རྒྱལ་བ་སངས་རྒྱས་རྣམས་ལ་
ཆོས་ཉིད་སྐྱེ་བ་མེད་པ་སེམས་ཉིད་རང་བྱུང་གི་ཡེ་ཤེས་འདི་ལས་གཞན་པའི་ཆོས་ཞིག་
གཟིགས་ཤིང་རྟོགས་པར་བྱ་བ་གང་ཡང་མེད་པས་མ་གཟིགས་ཤིང་མི་དགོངས་པ་
ཡིན་ཏེ། ཅིའི་ཕྱིར་ན་དཔེར་ན་མེ་ལོང་གི་ནང་དུ་གཟུགས་བརྙན་ཅི་ཤར་ཐམས་ཅད་
མེ་ལོང་ལས་གཞན་དུ་མེད་པ་ལྟར་དུ། རིག་པ་བྱང་ཆུབ་སེམས་ཀྱི་རྩལ་ལས་ཤར་
-475 -



ལེའུ་གྱ་བཞི་བ།
བའི་ཕྱི་ནང་འཁོར་འདས་ཀྱི་ཆོས་ཇི་སྙེད་སྣང་བ་ཐམས་ཅད་སྙིང་པོ་རང་བྱུང་གི་ཡེ་
ཤེས་དེ་ལས་གཞན་དུ་གཟིགས་པར་བྱ་བ་ཅི་ཡང་མ་གྲུབ་པའི་ཕྱིར་དང་། སྣང་གཞིའི་
རིག་པ་དེ་ཉིད་རང་ངོ་ཤེས་པ་ཙམ་ལས་གཟིགས་ཤིང་དགོངས་པར་བྱ་བ་གཞན་ཅི་
ལ་ཡང་ལྟོས་པ་མེད་པར་འབྲས་བུ་སངས་རྒྱས་ཀྱི་དགོངས་པ་མངོན་དུ་འགྱུར་བའི་
ཕྱིར་ཏེ། རྫོགས་པ་རང་བྱུང་གི་རྒྱུད་ལས། ཀུན་བཟང་རིག་པའི་རང་བཞིན་ལས། །
སངས་རྒྱས་མེད་ཅིང་སེམས་ཅན་མེད། །ལྷ་དང་ལྷ་མིན་འདྲེ་ཡང་མེད། །འཁོར་
བ་མེད་ཅིང་མྱང་འདས་མེད། །རིག་པ་ཡེ་ཤེས་གཅིག་པ་ཉིད། །ཅེས་དང་། ནམ་
མཁའ་དྲི་མེད་ལས། སེམས་ཉིད་མེ་ལོང་གཞི་ཡི་སངས་རྒྱས་ཉིད། །ཀུན་གྱི་འཆར་
གཞི་མི་འགག་གཟུགས་བརྙན་འཛིན། །དེ་ཉིད་རང་བཞིན་ཤེས་པས་གཟུང་འཛིན་
གྲོལ། །ཞེས་གསུངས་པ་ལྟར་དུས་གསུམ་གྱི་རྒྱལ་བ་ཐམས་ཅད་ཀྱི་རྟོགས་བྱ་མཐར་
ཐུག་པ་ནི་རིག་པ་རང་བྱུང་གི་ཡེ་ཤེས་འདི་ལས་གཞན་མེད་པས་སོ། །དེ་
ལྟ་བུའི་མ་བཅོས་སེམས་ཀྱི་གཤིས་ལུགས་སྙིང་པོ་རང་བྱུང་གི་ཡེ་ཤེས་སྤྲོས་པའི་གྲྭ་
ཟུར་ཐམས་ཅད་དང་བྲལ་བས་ཀུན་ཟླུམ་ཐིག་ལེ་ཆེན་པོའི་རང་བཞིན་དེ་ནི་གཡའ་
བྲལ་མེ་ལོང་དག་པའི་ངོས་ལྟར་གཟུང་འཛིན་གྱི་རྣམ་པར་རྟོག་པའི་དྲི་མ་ལས་འདས་
ཤིང་ཆོས་ཐམས་ཅད་འཆར་ཞིང་སྣང་བའི་གཞིར་གྱུར་པ་ཡིན་པས་ན་ལྟ་བའི་མེ་ལོང་
ཞེས་སུ་བསྟན་པ་ཡིན་ནོ། །ཀློང་ཆེན་རབ་འབྱམས་རྒྱལ་པོ་ལས། རབ་
ཟབ་རྒྱ་ཆེ་ཀློང་ཡངས་མཚན། །བལྟ་བའི་མེ་ལོང་དགོངས་པ་ཡིན། །ཞེས་སེམས་
ཉིད་མཐའ་དབུས་དང་བྲལ་བ་དེ་བལྟ་བའི་མེ་ལོང་དུ་གསུངས་པ་བཞིན་ནོ། །
བདུན་པ་ནི། ཀྱེ་ཀུན་བྱེད་བྱང་ཆུབ་ཀྱི་སེམས་ང་ནི་ཆོས་ཐམས་ཅད་ཀྱི་གནས་ལུགས་
མ་བཅོས་ཇི་བཞིན་པའི་རང་བཞིན་སྙིང་པོ་རང་བྱུང་གི་ཡེ་ཤེས་ཡིན་ལ། དེ་ཉིད་ཡེ་
ནས་སྨྲ་བསམ་བརྗོད་དུ་མེད་པ་སྤྲོས་པ་ཐམས་ཅད་དང་བྲལ་བའི་རང་བཞིན་ཡིན་པས་
དེ་བཞིན་དུ་ཡོད་པར་སྒྲོ་འདོགས་པ་དང་མེད་པར་སྐུར་པ་འདེབས་པའི་དོན་ལས་རྣམ་
-476 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་ཀུན་ཏུ་འདུས་ཏེ་ངོ་བོ་མ་བཅོས་བློ་ལས་འདས་པའི་རང་བཞིན་ཇི་བཞིན་པ་རྟོགས་
པའི་སྒོ་ནས། དུས་གསུམ་གྱི་རྒྱལ་བ་ཐམས་ཅད་ཀུན་བྱེད་ང་ལས་འབྱུང་བ་ཡིན་པའི་
རྒྱུ་མཚན་དེ་བས་ན་དུས་གསུམ་རྒྱལ་བའི་བསྐྱེད་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ་
ཞེས་སུ་ངེས་པར་བསྟན་པ་ཡིན་ཏེ། ཀུན་ཏུ་བཟང་པོ་ཆེ་བ་རང་ལ་གནས་པ་ལས།
དུས་གསུམ་བདེ་གཤེགས་བསྐྱེད་པའི་ཡུམ། །ཡུམ་ནི་ཤེས་རབ་ཕ་རོལ་ཕྱིན། །མི་
སྐྱེ་མི་འགག་བརྡལ་བ་ལ། །ཀུན་བཟང་ཡངས་པ་ཆོས་ཀྱི་དབྱིངས། །དག་གོ་ཤེས་
རབ་ཆེན་པོའི་དབྱིངས། །འཛིན་དང་བྲལ་ལོ་ཤེས་པ་མེད། །རྟོག་པ་མེད་པས་སྨྲ་
བསམ་འདས། །བརྗོད་པ་མེད་པས་ནམ་མཁའི་ཚུལ། །རང་བཞིན་མེད་པས་ཆོས་
ཀྱི་དབྱིངས། །ཕྱོགས་བཅུར་རྒྱ་ཡོངས་མ་ཆད་པའོ། །ཞེས་པ་ལྟར་རོ། །
བརྒྱུད་པ་ནི། ཀྱེ་གཤིས་ལུགས་འགྱུར་བ་མེད་པ་སེམས་ཉིད་རང་བྱུང་གི་ཡེ་ཤེས་ཡེ་
ནས་མ་བཅོས་ཤིང་ངོ་བོ་སྐྱེ་བ་མེད་པའི་རང་བཞིན་ཀུན་བྱེད་རྒྱལ་པོ་རིག་པ་བྱང་ཆུབ་
ཀྱི་སེམས་འདི་ཉིད་ལ། ཐེག་པ་འོག་མ་པ་རྣམས་ཀྱིས་རྩོལ་སྒྲུབ་སྣ་ཚོགས་པ་ལ་
བརྟེན་ནས་ས་ལམ་རིམ་པར་བགྲོད་པའི་སྒོ་ནས་ཐོབ་པར་བྱེད་དགོས་པའི་ལམ་དང་
འབྲས་བུའི་ཡོན་ཏན་ཐམས་ཅད་མ་བཙལ་ལྷུན་གྱིས་གྲུབ་པའི་ཚུལ་དུ་རྫོགས་པ་ཡིན་
ཏེ༑ བང་མཛོད་འཕྲུལ་ལྡེ་ལས། མ་བཅོས་རྣལ་དུ་བཞག་པ་དེ། །ཐེག་དམན་
རྩོལ་བསྒྲུབ་ཀུན་འདུས་ཏེ། །འོག་མིན་བྱང་ཆུབ་དེ་ལ་རྫོགས། །ཞེས་དང་།
སངས་རྒྱས་ས་དང་ཕ་རོལ་ཕྱིན་དྲུག་རྫོགས། །ཚོགས་བསགས་སྒྲིབ་སྦྱངས་རྩོལ་
བསྒྲུབ་འབྲས་བུ་རྫོགས། །འགྲོ་དོན་མཐར་ཕྱིན་ཕྲིན་ལས་རྣམ་བཞི་རྫོགས། །
སེམས་ཅན་དོན་བྱེད་ཚད་མེད་རྣམ་བཞི་རྫོགས། །ཞེས་གསུངས་པ་ལྟར་དགོས་པའི་
ཡོན་ཏན་ཐམས་ཅད་ཚང་ཞིང་རྫོགས་པ་ཡིན་པས། ད་གདོད་སྐུ་དང་ཡེ་ཤེས་ཡོན་
ཏན་ཐམས་ཅད་བཙལ་ཞིང་བསྒྲུབ་པ་ཀུན་ལས་འདས་པ་ཡིན་པས་ན་རྒྱུད་ཐམས་ཅད་
ཀྱི་རྒྱལ་པོ་ཞེས་སུ་བསྟན་པ་ཡིན་ནོ། །སྙིང་པོ་དོན་གྱི་རྒྱུད་ལས། རང་
-477-



ལེའུ་གྱ་བཞི་བ།
བྱུང་གཅིག་ལ་ཡོན་ཏན་ཀུན་ཚང་བས། །མ་བཙལ་བཞག་པས་ཡོན་ཏན་རང་བཞིན་
རྫོགས། །མ་བསགས་ལྷུན་གྲུབ་རང་བྱུང་འབྲས་བུ་ལ། །རག་ལས་མ་ཡིན་གདོད་
ནས་ལྷུན་རྫོགས་ཡིན། །ཅེས་པ་ལྟར་རོ། །དགུ་པ་ནི་ཀྱེ་ཀུན་བྱེད་རྒྱལ་པོའི་ལུང་
འདི་ནི་གནས་ལུགས་མ་བཅོས་པའི་དོན་ལ་སྤང་བླང་དགག་བསྒྲུབ་གང་ཡང་མི་བྱེད་
པར་ཇི་བཞིན་མ་ནོར་བའི་བློ་འཇོག་པར་སྟོན་པ་ཡིན་པས། ཆོས་ཐམས་ཅད་ཀྱི་སྙིང་
པོ་སེམས་ཉིད་དོན་གྱི་ཡེ་ཤེས་ལ་སངས་རྒྱས་སུ་སྒྲོ་འདོགས་པ་དང་སེམས་ཅན་གྱི་རིང་
བཞིན་དུ་སྐུར་པ་འདེབས་པ་ཀུན་དང་བྲལ་ཞིང་། དེ་ལྟ་བུའི་སྒྲོ་སྐུར་གྱི་ཡུལ་འཁོར་
འདས་དང་བཟང་ངན་རྟག་ཆད་ལ་སོགས་པའི་མཐའ་གཉིས་ཀ་མཉམ་ཉིད་བླང་དོར་
དང་བྲལ་བས་མི་འགལ་བའི་དོན་དུ་གང་ཞིག་སྟོན་པ་ཡི་ཐེག་པ་ཀུན་གྱི་ཡང་རྩེ་འདི་
མ་བཅོས་དོན་གྱི་ལུང་དུ་བསྟན་པ་ཡིན་ནོ། ་ །བཅུ་པ་ནི། ཀྱེ་སྟོན་
པའི་སྟོན་པ་ཀུན་བྱེད་རྒྱལ་པོས་ངེས་གསང་བླ་ན་མེད་པའི་ཐེག་པ་འདི་ཉིད་དུ་ལུང་
བསྟན་པ་ནི་ཇི་ལྟར་ན་ཆོས་ཐམས་ཅད་གདོད་ནས་སྐྱེ་བ་མེད་པ་སྙིང་པོ་བྱང་ཆུབ་སེམས་
ཀྱི་རང་བཞིན་དུ་སྟོན་པ་ཡིན་པས་རྒྱུད་སྡེ་འདི་ཉིད་ལ་བརྗོད་བྱ་དེ་དང་ལྡན་པའི་དོན་
ཞེས་གསུངས་པའམ། ཡང་ན་བྱང་ཆུབ་ཀྱི་སེམས་དེ་དང་དབྱེར་མེད་དུ་ལྡན་པའི་
དོན་སྣང་སྲིད་ཀྱི་ཆོས་ཐམས་ཅད་ཞེས་ཀྱང་འདྲ་སྟེ། གང་ལྟར་ཡང་དེ་ལྟ་བུའི་སྐྱེ་མེད་
བྱང་ཆུབ་སེམས་ཀྱི་ཀློང་ན་གཉིས་ཆོས་སུ་གྲུབ་པ་གང་ཡང་མེད་པར། འཁོར་འདས་
ཀྱི་ཆོས་ཐམས་ཅད་སྙིང་པོར་སྟེ་སྙིང་པོ་བྱང་ཆུབ་ཀྱི་སེམས་སུ་གཉིས་མེད་རོ་གཅིག་
ཏུ་གནས་པར་སྟོན་པ་ཡིན་པས། རྒྱུད་ཀྱི་རྒྱལ་པོ་ཆེན་པོ་འདི་ལ་ཆོས་རྣམས་ཀུན་
གྱི་མདོ་ནི་སྙིང་པོ་བྱང་ཆུབ་ཀྱི་སེམས་གཅིག་གི་རང་བཞིན་དུ་མདོ་རུ་བསྡུས་ཏེ་བསྟན་
པ་ཞེས་སུ་བརྗོད་པ་ཡིན་ནོ། །གཉིས་པ་ཆེ་བའི་ཡོན་ཏན་བརྗོད་པ་ལ་
གཉིས་ཏེ། མུན་པ་སེལ་ཞིང་སྣང་བ་མཆེད་པའི་ཡོན་ཏན། སྡུག་བསྔལ་གཅོད་ཅིང་
་ དེ་ཉིད་གོམས་པའི་ཡོན་ཏན་ནོ། །དང་པོ་ནི། ཀྱེ་སེམས་དཔའ་ཆེན་པོ་
-478 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
གོང་དུ་བསྟན་པ་དེ་ལྟ་བུའི་རྒྱུད་ཀྱི་རྒྱལ་པོ་ཀུན་བྱེད་བྱང་ཆུབ་སེམས་ཀྱི་རང་བཞིན་
མ་བཅོས་རྣལ་མའི་དོན་ཇི་བཞིན་དུ་སྟོན་པར་བྱེད་པའི་མདོ་ལུང་ཟབ་མོ་འདི་ནི།
ཁམས་གསུམ་གྱི་འགྲོ་བ་ཀུན་གྱི་རྒྱུད་ལ་འདི་ཙམ་མོ་ཞེས་ཐོག་མ་འཇོག་མི་ཤེས་པའི་
དུས་ཡུན་རིང་པོའི་བར་དུ་ཞུགས་ཤིང་ཁྱབ་པའི་མ་རིག་པ་ཡི་མུན་པ་འཐུག་པོ་ཤིན་
ཏུ་སྤང་དཀའ་བའི་རང་བཞིན་དུ་གནས་པ་འདི་ཉིད་དྲུང་ནས་འབྱིན་ཅིང་སྐད་ཅིག་
གིས་སེལ་བའམ་འཇོམ་པར་བྱེད་པའི་གཉེན་པོ་ཡིན་ཞིང་། འཁོར་འདས་ལམ་
གསུམ་གྱིས་བསྡུས་པའི་ཆོས་ཐམས་ཅད་གདོད་ནས་སྐྱེ་བ་མེད་པ་སེམས་ཉིད་རང་
བྱུང་གི་ཡེ་ཤེས་ཉག་གཅིག་གི་རོལ་པ་ཡིན་ཀྱང་། རྨིག་རྒྱུ་ལ་ཆུ་རུ་འཁྲུལ་པ་ལྟར་
མ་དག་མཚན་མར་ཞེན་ཅིང་གཟུང་འཛིན་གཉིས་སུ་སྣང་བའི་འགྲོ་བ་ཐམས་ཅད་ངེས་
དོན་སྙིང་པོའི་ལམ་མཆོག་འདི་དང་འཕྲད་ན། དཔེར་ན་རིན་པོ་ཆེ་གསེར་གླིང་ནས་
ས་རྡོ་ཕལ་པ་བཙལ་ཀྱང་མི་རྙེད་པ་ལྟར་ཇི་ལྟར་སྣང་གྲགས་རྟོགས་པའི་ཆོས་ཐམས་
ཅད་ལ་མ་དག་མཚན་མའི་ཆོས་རྡུལ་ཕྲ་རབ་ཀྱི་ཆ་ཙམ་ཡང་མ་གྲུབ་པར། གང་སྣང་
ཇི་ཤར་ཐམས་ཅད་ཡེ་ཤེས་ཉག་གཅིག་གི་རོལ་པར་འཆར་བར་བྱེད་པས་ན་ཡེ་ཤེས་
ཆེན་པོའི་སྣང་བ་མཆེད་པར་བྱེད་པ་ཡིན་ནོ། །གཉིས་པ་ནི། འདི་ལྟར་
ཁམས་གསུམ་རིགས་དྲུག་ན་རྒྱུ་བའི་སེམས་ཅན་རྣམས་ལ་མེད་སྣང་འཁྲུལ་པའི་རང་
གཟུགས་སུ་ཤར་བའི་སྡུག་བསྔལ་གྱི་རྣམ་གྲངས་བསམ་གྱིས་མི་ཁྱབ་པ་ནི། གཏིང་
ཟབ་ཅིང་ཐར་བར་དཀའ་བ། རྒྱ་ཆེ་ཞིང་ཕ་མཐའ་མི་མངོན་པས་རྒྱ་མཚོ་ཆེན་པོ་ལྟ་
བུ་ཡིན་མོད། དེ་ལྟ་བུའི་སྡུག་བསྔལ་ལ་རྟག་ཏུ་སྤྱོད་པའི་སེམས་ཅན་རྣམས་ཀྱང་
མན་ངག་ཟབ་མོ་འདི་དང་འཕྲད་ན་དབང་པོ་ཡང་རབ་རྣམས་ཐོས་པ་ཙམ་གྱིས་སྐད་
ཅིག་གཅིག་གིས་བྱེ་བྲག་བྱེད་ལ། དེ་ཙམ་མིན་ཀྱང་དབང་པོ་འབྲིང་དང་ཐ་མ་རྣམས་
ཀྱང་རྒྱུད་དོན་ཟབ་མོ་རྟོགས་ཤིང་གོམས་པ་ལ་བརྟེན་ནས་རིང་པོར་མི་ཐོག་པར།
སྡུག་བསྔལ་དེ་ཐམས་ཅད་རྒྱུན་གཅོད་ཅིང་ཟག་མེད་བདེ་བ་མཆོག་གི་གོ་འཕང་ལ་
-479 -



ལེའུ་གྱ་བཞི་བ།
དབང་བསྒྱུར་ཅིང་ཐོབ་པར་བྱེད་པ་ཡིན་པ་དང་། རྒྱུད་ཀྱི་རྒྱལ་པོ་ཆེན་པོ་འདི་ཉིད་
ཀྱིས་སེམས་ཉིད་རང་བྱུང་གི་ཡེ་ཤེས་མ་བཅོས་རྣལ་མའི་དོན་མ་ནོར་རྗེན་ཅེར་དུ་བསྟན་
པར་མཛད་པ་ན། རང་བཞིན་བབས་ཀྱི་བསམ་གཏན་ངང་བཞག་ཆུ་བོ་ལྟ་བུའི་
དགོངས་པ་ལས་སྐད་ཅིག་ཀྱང་གཡེངས་བ་མེད་པས་སྙིང་པོ་ཡི་དོན་ལ་གོམས་པར་
བྱེད་པའི་ཡོན་ཏན་གྱི་ཆེ་བ་དང་ལྡན་པ་ཡིན་ནོ། །གསུམ་པ་དེའི་དོན་འཛིན་
པོས་གྲུབ་པར་བསྟན་པ་ལ་གཉིས་ཏེ། སྐྱེ་མེད་རྟོགས་པའི་རང་བཞིན་བྱ་བཙལ་
མེད་པར་གྲོལ་བ་དང་། རང་བཞིན་རྫོགས་པ་ཆེན་པོའི་དོན་ལ་ཡིད་ཆེས་པར་བཞག་
པས་བཅོས་བསྒྱུར་མེད་པའི་ངོ་བོ་ཀུན་བྱེད་ཉིད་མཐོང་བར་བསྟན་པའོ། །དང་པོ་ནི།
སེམས་ཉིད་རང་བྱུང་གི་ཡེ་ཤེས་དེ་ཉིད་ཆོས་ཐམས་ཅད་ལ་ཆོས་ཉིད་སྙིང་པོའི་ཚུལ་དུ་
འདུ་འབྲལ་མེད་པར་ཁྱབ་ཀྱང་སེམས་ཅན་དེའི་རང་བཞིན་དུ་ཡེ་ནས་སངས་རྒྱས་པ་
ཡིན་ན་རྒྱུད་འདི་ཉིད་ལ་ལྟོས་ཅི་དགོས་སྙམ་ན། ཀྱེ་སེམས་དཔའ་རྡོ་རྗེ་སྟོན་པ་ཀུན་
བྱེད་རྒྱལ་པོ་ངས་ནི། གདུལ་བྱ་རྣམས་ཀྱི་རྒྱུད་ན་རིང་གནས་སྙིང་པོ་ཡེ་ཤེས་དེ་ཉིད་
ཡེ་ནས་སངས་རྒྱས་པའི་རང་བཞིན་དུ་སྐད་ཅིག་ཀྱང་འབྲལ་མ་མྱོང་བར་གདོད་ནས་
ལྷན་གཅིག་སྐྱེས་པའི་ངོ་བོར་བཞུགས་ནས་ཡོད་ཀྱང་། དེ་ཉིད་ལྷན་སྐྱེས་དང་ཀུན་
བརྟགས་ཀྱི་མ་རིག་པ་ཡི་ལིང་ཏོག་གིས་ཤེས་རབ་ཀྱི་དམིགས་བུ་བསྒྲིབས་ནས་མ་
མཐོང་བར་མེད་སྣང་འཁོར་བའི་དུ་ཁ་ལ་སྤྱོད་པ་རྣམས་ཀྱི་མ་རིག་པའི་སྒྲིབ་པ་དེ་
དག་བསལ་ནུས། ཆོས་དབྱིངས་སྐྱེ་བ་མེད་པ་རིག་པ་བྱང་ཆུབ་སེམས་ཀྱི་རང་ཞལ་
ནི་མ་ནོར་བ་མངོན་སུམ་དུ་བསྟན་པར་བྱས་ན། སྐལ་ལྡན་གྱི་རྣལ་འབྱོར་བ་སེམས་
ཉིད་མ་བཅོས་རྣལ་མའི་དོན་ཇི་བཞིན་མཐོང་བའི་ཡེ་ཤེས་ཀྱི་མིག་དང་ལྡན་པ་དེ་དག་
གིས། ཐེག་པ་འོག་མའི་སྐབས་ནས་བསྟན་པའི་སྤང་བླང་རྩོལ་བསྒྲུབ་ཀྱི་བྱ་བ་གང་
ཡང་བྱས་པ་མེད་པར་གདོད་ནས་ཡེ་སངས་རྒྱས་པ་རང་བྱུང་འདུས་མ་བྱས་པའི་རང་
བཞིན་འདི་ཉིད་སྐད་ཅིག་ལ་རྟོགས་ནས་གདོད་མའི་ཀ་དག་ཆེན་པོའི་ཀློང་དུ་གྲོལ་
- 480 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བར་འགྱུར་རོ། །ཞེས་པའོ། །གཉིས་པ་ནི། དེ་ལྟ་བུའི་རྒྱུད་ཐམས་
ཅད་ཀྱི་རྒྱལ་པོ་ཐེག་པ་མ་ལུས་པའི་སྙིང་པོ་གསང་སྔགས་ཀྱི་ཆོས་ཡིན་ལ་དེའི་ཀྱང་
སྙིང་པོ་ཐེག་པ་འདི་ཉིད་ཡིན་པས་ཐེག་པའི་ཡང་སྙིང་ཆོས་སྐུ་ཀུན་བྱེད་རྒྱལ་པོའི་
དགོངས་དོན་ཇི་བཞིན་པ་བཀའ་སྩལ་ཞིང་བསྟན་པ་ཡི་མན་ངག་ཟབ་མོ་ཨ་ཏི་རྫོགས་
པ་ཆེན་པོ་འདི་ལྟ་བུའི་མན་ངག་སྙིང་པོ་ཡི་ལུང་དང་ལྡན་པའི་སྐལ་ལྡན་གྱི་གང་ཟག་
རྣམས་ཀྱིས་ཆོས་སྐུ་ཀུན་བྱེད་རྒྱལཾ་པོའི་དགོངས་དོན་ཟབ་མོ་དེ་ལ་ཡིད་ཆེས་ཀྱི་བློ་
ཐོག་གཏིང་ནས་ཆོད་པའི་སྒོ་ནས། རེ་དོགས་འབད་རྩོལ་གྱི་བྱ་བ་ཅི་ཡང་མི་བྱེད་པར་
སེམས་ཀྱི་རང་བཞིན་མ་བཅོས་གཉུག་མའི་ངང་ལ་རང་བབ་བཅོས་བསྒྱུར་དང་བྲལ་
བར་བཞག་སྟེ་འབད་རྩོལ་གྱིས་གདུང་བ་མེད་པར་བདེ་བར་གནས་པར་བྱས་ན་ཆོས་
ཉིད་བྱང་ཆུབ་སེམས་ཀྱི་རང་བཞིན་གདོད་ནས་བསལ་བཞག་བྲལ་བའི་དགོངས་པ་
དེ་ཉིད་བསྒྲིབ་མེད་མངོན་སུམ་ཉིད་དུ་གསལ་བར་འགྲུབ་པ་ཡིན་པས། དེས་ན་
སེམས་ཉིད་རང་བྱུང་གི་ཡེ་ཤེས་དེ་བླང་དོར་འབད་རྩོལ་གྱིས་མ་བཅོས་ཤིང་རང་བཞིན་
མི་འགྱུར་བའི་དོན་ཇི་བཞིན་པ་ལ་འཇུག་ཅིང་རྩོལ་བ་མེད་པར་ལྷུན་རྫོགས་བདེ་བ་
ཆེན་པོའི་ངང་ལ་གནས་པར་གྱིས་ཤིག་ཅེས་གདམས་པ་སྟེ། ཁྲེགས་ཆོད་རྒྱབ་ཆོས་
ནམ་མཁའ་རབ་འབྱམས་ལས། ཀྱེ་ཧོ་གྲོགས་དག་དྲན་རིག་འགྱུ་བའི་སེམས། །
བུ་ཆུང་བཞིན་ཏེ་རང་བབས་གང་དགར་ཐོངས། །དྲན་བསམ་འཛིན་བྲལ་སྨྱོན་པའི་
བརྟུལ་ཞུགས་ཅན། །གང་བབས་གང་བྱུང་ཐོག་བབས་ཆེན་པོར་ཐོངས། །རང་
བབས་ལྷོད་ཆགས་རྒན་པོའི་ངང་ཚུལ་ཅན། . གཟེབ་བྲལ་ཁོད་ཡངས་གང་ཤར་རང་
བབས་ཐོངས། །རྣལ་འབྱོར་ཆེན་པོའི་དགོངས་ཀློང་ཡངས་པ་ཡིན། །སྣ་ཚོགས་
དྲན་རིག་ཐམས་ཅད་ཡེ་ཤེས་དངོས། །རང་ཤར་རང་གྲོལ་ཀུན་བཟང་ཆོས་ཀྱི་སྐུ། །
ཞེས་གསུངས་པ་ལྟར་དགག་བསྒྲུབ་དང་བཅོས་བསྒྱུར་ཅི་ཡང་མི་བྱེད་པར་བཞག་པས་
གང་ཤར་ཅི་སྣང་ཐམས་ཅད་ཀུན་བྱེད་ཀུན་ཏུ་བཟང་པོའི་རང་བཞིན་ལས་མི་འདའ་
-48i -



tE
ལེའུ་གྱ་བཞི་བ།
བར་གསུངས་པའོ། །བཞི་པ་ཀུན་བྱེད་སྙིང་པོའི་རྒྱུད་སྐལ་མེད་ལ་གསང་ཞིང་སྐལ་
ལྡན་ལ་སྣང་བའི་དོན་དུ་སེམས་དཔའ་རྡོ་རྗེ་ལ་གཏད་པ་ལ་གསུམ་སྟེ། སྐུ་གསུམ་
སྟོན་པས་དུས་གསུམ་དུ་མ་གསུངས་པའི་དོན་ཀུན་བྱེད་སྟོན་པས་གསུངས་པའི་ཚུལ།
སྐལ་མེད་ལ་མི་སྤེལ་ཞིང་སྐལ་ལྡན་ལ་སྣང་བས་མི་ནུབ་པའི་རྒྱལ་མཚན་ཀུན་བྱེད་
སྙིང་པོའི་རྒྱུད་ངེས་པར་གཏད་པའི་ཚུལ་ལོ། །དང་པོ་ནི། ཀྱེ་སེམས་དཔའ་ཆེན་པོ་
ཆོས་ཐམས་ཅད་རྩོལ་མེད་ཡེ་སངས་རྒྱས་པའི་རང་བཞིན་དུ་སྟོན་པར་མཛད་པ་པོ་ང་
ནི་སྐུ་གསུམ་གྱི་རྒྱལ་བ་མ་ལུས་པའི་སྟོན་པ་ཆོས་སྐུ་ཀུན་བྱེད་རྒྱལ་པོ་སྟེ། སྟོན་པ་
ངས་བསྟན་པའི་རྒྱུད་ཀྱི་རྒྱལ་པོ་ཆེན་པོ་ཐེག་པ་མ་ལུས་པའི་རྩ་བ། ཆོས་ཐམས་ཅད་
ཀྱི་སྙིང་པོའི་རང་བཞིན་མ་ནོར་བར་སྟོན་པའི་མདོ་ལུང་གང་ཞིག་རྒྱལ་བ་སྐུ་གསུམ་
གྱི་སྟོན་པས་མ་གསུངས་པའི་བཀའ་ཟབ་ཅིང་རྒྱ་ཆེ་བ། ཆོས་ཐམས་ཅད་ཡེ་ནས་
སྐྱེ་བ་མེད་པར་རང་བྱུང་ཡེ་ཤེས་གཅིག་གི་རང་བཞིན་དུ་གཉིས་མེད་མཉམ་པ་ཉིད་
དུ་སྟོན་པར་བྱེད་པའི་སེམས་ཉིད་རྫོགས་པ་ཆེན་པོའི་རྒྱུད་འདི་ནི། དུས་གསུམ་གྱི་
རྒྱལ་བས་ཏེ་རྒྱལ་བ་མ་ལུས་པས་སྔོན་ཆད་བྱོན་ཟིན་བ་རྣམས་ཀྱིས་མ་གསུངས་ཏེ་
འདི་ནི་ཆོས་སྐུའི་བསྟན་པ་ཡིན་པའི་ཕྱིར་རོ། །དེ་བཞིན་དུ་ཕྱི་མ་སྟེ་མི་
འོངས་པ་ན་འབྱོན་པར་འགྱུར་བ་རྣམས་ཀྱིས་མི་གསུང་ལ། ད་ལྟར་སྐུ་དངོས་སུ་འཚོ་
ཞིང་བཞུགས་པ་རྣམས་ཀྱིས་ཀྱང་སྟོན་པར་མི་མཛད་པས་ཨ་ཏི་རྫོགས་པ་ཆེན་པོའི་
ཐེག་པ་འདི་དང་ཤིན་ཏུ་འཕྲད་དཀའ་བ་ཡིན་ཕྱིར་མན་ངག་སྙིང་པོའི་དོན་དང་ད་རེས་
འཕྲད་པའི་དུས་འདིར་གཅེས་སྤྲས་ཀྱིས་ནན་ཏན་བྱེད་པར་གདམས་པ་ཡང་ཤུགས་
ཀྱི་བསྟན་པའོ། །གཉིས་པ་ནི། དེ་ལྟར་དུས་གསུམ་གྱི་སངས་རྒྱས་རྣམས་ཀྱིས་
མ་གསུངས་ན། འོ་ན་སྟོན་པ་གང་གིས་གསུངས་པ་ཡིན་ཞེ་ན། འདི་ཉིད་གསུངས་
པ་པོ་ནི་སྐུ་གསུམ་གྱི་རྒྱལ་བ་མ་ལུས་པའི་སྟོན་པ་དུས་གསུམ་སངས་རྒྱས་ཀུན་གྱི་སྤྱི་
མེས་ཆེན་པོ་དང་པོའི་སངས་རྒྱས་གདོད་མའི་མགོན་པོའམ། རང་བྱུང་ཀུན་ཏུ་བཟང་
བ 482 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པོ་ཆོས་སྐུ་ཀུན་བྱེད་རྒྱལ་པོས་གསུངས་པ་ཡིན་ལ། དེ་ལྟ་བུའི་སྟོན་པ་རང་བྱུང་གི་
ཡེ་ཤེས་དེ་ནི་དམིགས་མཚན་སྤྲོས་པ་ཐམས་ཅད་ལས་འདས་ཤིང་རྟག་ཏུ་འཕོ་འགྱུར་
མི་མངའ་བ་ཡིན་པས། སྟོན་པ་ཀུན་བྱེད་ཉིད་ཀྱིས་ནི་གསང་ཆེན་ཨ་ཏིའི་ཐེག་པ་
འདི་ཉིད་སྔ་བར་ཏེ་སྔར་ཡང་གསུངས་ཤིང་ཕྱིས་ཀྱང་གསུངས་བར་འགྱུར་ལ། ད་
ལྟར་མངོན་སུམ་དུ་བྱུང་བར་གྱུར་པ་འདི་ཉིད་ནའང་གསུངས་པ་ཡིན་པས་ཞེས་དོན་
ལ་སངས་རྒྱས་ཆོས་ཀྱི་སྐུ་ལ་དུས་གསུམ་གྱི་དབྱེ་བ་མེད་ཀྱང་དུས་བཞི་མཉམ་པ་ཉིད་
ཀྱི་ངང་ན་རྟག་པ་རྒྱུན་གྱི་འཁོར་ལོར་གསུངས་པ་ཡིན་པར་བསྟན་པའོ། །
གསུམ་པ་ནི། དེ་ལྟར་སྟོན་པ་ཀུན་བྱེད་རྒྱལ་པོས་སྐལ་ལྡན་གྱི་གདུལ་བྱ་དབང་པོ་
ཡང་རབ་རྣམས་ལ་ཆོས་སྒོ་ཐམས་ཅད་ཀྱི་ནང་ནས་ངེས་པའི་སྙིང་པོ་དམ་པར་གྱུར་
པ་དུས་གསུམ་གྱི་སངས་རྒྱས་རྣམས་ཀྱིས་མ་གསུངས་མི་གསུང་གསུང་བར་མི་འགྱུར་
བའི་ཐེག་མཆོག་རྫོགས་པ་ཆེན་པོའི་དགོངས་དོན་སྙིང་པོ་བྱང་ཆུབ་སེམས་ཀྱི་དོན་
མ་ནོར་བར་བསྟན་པས་དཀའ་སྤྱོད་དང་རྩོལ་སྒྲུབ་ལ་ལྟོས་པ་མེད་པར་འབད་མེད་
དུ་གྲོལ་བའི་ལུང་ཟབ་མོ། ཀུན་བྱེད་བྱང་ཆུབ་སེམས་ཀྱི་མདོ་ལུང་ད་ལྟར་སེམས་
དཔའ་རྡོ་རྗེ་ཉིད་ལ་མངོན་སུམ་དུ་བསྟན་པའི་བཀའ་རྒྱུད་ཐམས་ཅད་ཀྱི་སྙིང་པོ་མཐར་
ཐུག་པ་འདི་ཉིད། སྐལ་མེད་སྒྲོ་སྐུར་འདེབས་པའི་རིགས་ཅན་རྣམས་ལ་སྦ་ཞིང་
གསང་བའི་སྒོ་ནས་ཀུན་ལ་མི་འཕེལ་བའམ་མི་སྤེལ་བ་དང༌། སྐལ་ལྡན་རྣམས་ལ་
ངེས་གསང་བསྟན་པའི་སྣང་བ་མི་ནུབ་པར་བྱེད་པའི་དགོས་པ་ཡོད་པས་ཐེག་མཆོག་
རྡོ་རྗེ་སྙིང་པོ་འདི་ཡི་བསྟན་པ་འཛིན་པར་བྱེད་པ་རྣམས་ལ་སྟོན་ཞིང་སྤེལ་བར་བྱེད་
པའི་ཆེད་དུ། བསྟན་པའི་སྙིང་པོ་ཆོས་ཉིད་མི་ནུབ་པའི་རྒྱལ་མཚན་ཀུན་བྱེད་རྒྱལ་
པོ་མཆོག་གི་རྒྱུད་འདི་ཉིད་སྒྲོ་སྐུར་དང་བྲལ་བར་ངེས་པར་ཟུངས་ཤིག་ཅེས། ཐུགས་
སྲས་དམ་པ་སེམས་དཔའ་རྡོ་རྗེ་ཁྱོད་ལ་གཏད་དོ། །ཅེས་གསུངས་སོ། །ལེའུའི་
མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་མཚན་གྱི་རྣམ་གྲངས་བསྟན་
•483-



སྤྱི་དོན་གསུམ་པ།
པའི་ལེའུ་སྟེ་བརྒྱད་ཅུ་རྩ་བཞི་པའི་འགྲེལ་བའོ།། །།སྤྱི་དོན་གསུམ་པ་
ཡོངས་སུ་རྫོགས་པའི་དོན་ལ་གཉིས་ཏེ། གང་ཡོངས་སུ་རྫོགས་པའི་རྒྱུད་དང་།
གང་གིས་བསྒྱུར་ཞིང་ཞུས་ཏེ་གཏན་ལ་ཕབ་པའོ། །དང་པོ་ལ་བཞི་སྟེ། མཚན་གྱི་
ཁྱད་པར། དོན་གྱི་ངོ་བོ། དབྱིངས་ཀྱི་རང་བཞིན། གྲངས་ཀྱི་དབྱེ་བའོ། །དང་
པོ་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ཞེས་པ་ཐེག་པ་འོག་མ་པ་རྣམས་ལས་
བརྗོད་བྱ་ཤིན་ཏུ་ཟབ་ཅིང་རྒྱ་ཆེ་བས་ཕུལ་དུ་ཕྱིན་པ་མཚོན་པར་བྱེད་པའི་མཚན་གྱི་
ཁྱད་པར་བསྟན་པའོ། །གཉིས་པ་ནི། དེ་ལྟ་བུའི་མཚན་གྱི་ཁྱད་པར་དང་ལྡན་པའི་
རྒྱུད་ཀྱི་རྒྱལ་པོ་ཆེན་པོ་འདི་ཉིད་ཀྱི་བརྗོད་བྱ་འོད་གསལ་རྫོགས་པ་ཆེན་པོའི་ལྟ་བའམ་
རིག་པ་བྱང་ཆུབ་སེམས་ཀྱི་ངོ་བོ་ནི་ནམ་མཁའ་ལྟར་འཁོར་འདས་ཐམས་ཅད་ལ་ཁྱབ་
པས་རྒྱ་ཆེ་ཞིང་མཐའ་དང་དབུས་མེད་པས་སྨྲ་བརྗོད་སྤྲོས་པ་ཐམས་ཅད་དང་བྲལ་
བའི་རང་བཞིན་ཡིན་ལ་དེ་ཉིད་ཇི་ལྟ་བ་བཞིན་བསྟན་པར་མཛད་པའི་རྒྱུད་འདི་ཡང་
བཅོས་བསྒྱུར་སྤང་བླང་ལས་འདས་པའི་རང་བཞིན་ཅན་ཏེ། སྙིང་པོ་དོན་གྱི་རྒྱུད་
ལས། བསྐྱེད་པ་མེད་པའི་བྱང་ཆུབ་སེམས། །འཇིག་པ་མེད་པ་ནམ་མཁའ་འདྲ། །
གང་ལའང་མི་བརྟན་རྟོག་དཔྱོད་འདས། །མ་བཅོས་རྫོགས་པའི་ཐེག་པར་གསུངས། །
ཞེས་གསུངས་སོ། །གསུམ་པ་ནི། དེ་ལྟ་བུའི་སྨྲ་བསམ་བརྗོད་དུ་མེད་
པའི་ཆོས་ཉིད་བྱང་ཆུབ་ཀྱི་སེམས་ནམ་མཁའ་ལྟ་བུ་དེ་ཡང་སྟོང་པ་ཕྱང་ཆད་པ་ལྟ་བུ་
མ་ཡིན་པར་ལྷུན་གྲུབ་འོད་གསལ་བའི་ཡེ་ཤེས་དང་འདུ་འབྲལ་མེད་པས་འཁོར་འདས་
ཀྱི་སྣང་ཆ་མུ་མེད་པར་འཆར་དུ་ཡོད་པས་ནམ་མཁའི་སྙིང་པོ་མཆོག་གི་དོན་ཞེས་
གསུངས་ཏེ། དེ་ཉིད་ལས། མ་སྐྱེས་སྙིང་པོ་སྒྲོ་སྐུར་མེད་པའི་དབྱིངས། །སངས་
རྒྱས་སེམས་ཅན་མ་སྐྱེད་སྙིང་པོར་མཐོང་། །ཞེས་སོ། །བཞི་པ་ནི། དེ་ལྟ་བུའི་
གསང་བ་མཆོག་གི་དོན་མ་ནོར་བ་སྟོན་པར་མཛད་པའི་མདོ་ལུང་ཆེན་པོ་ལེའུ་བརྒྱད་
ཅུ་རྩ་བཞི་པ་རྫོགས་སོ། །ཞེས་ཡོངས་སུ་རྫོགས་པ་མཐར་ཕྱིན་པར་བསྟན་པའོ། །
-484-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཉིས་པ་གང་གིས་བསྒྱུར་ཞིང་ཞུས་དེ་གཏན་ལ་ཕབ་པ་ལ་གསུམ་སྟེ། པཎྜི་ཏ་གང་
གིས་བསྒྱུར་བ། ལོ་ཙཱ་བ་གང་གིས་ཞུས་པ། ཆོས་གང་གཏན་ལ་ཕབ་པའོ། །དང་
པོ་ནི། རྒྱ་གར་གྱི་མཁན་པོ་དཔལ་གྱི་སེང་གེ་མགོན་པོ་དང་ཞེས་པ་ནི་པཎྜི་ཏའི་
མཚན་སྟེ། དེ་ལ་བདག་ཉིད་ཆེན་པོ་འདི་ནི་མ་ཧཱ་ཙི་ནའི་ཡུལ་གྱི་གྲོང་ཁྱེར་ཤོ་འཁྱམས་
ནག་པོ་ཞེས་བྱ་བར་ཡབ་ཁྱིམ་བདག་དགེ་ལྡན་བཟང་པོ་དང་ཡུམ་སྣང་གསལ་ལྡན་
མའི་སྲས་ཤྲཱི་སེང་ཧ་ཞེས་བྱ་བར་སྐུ་འཁྲུངས་ཏེ་སྒྲ་ཚད་ལ་སོགས་པའི་རིག་པའི་གནས་
ལྔ་ལ་མཁས་ཤིང་། གསང་སྔགས་ཕྱི་ནང་གི་རྒྱུད་ལུང་མན་ངག་ཐམས་ཅད་ཐུགས་
སུ་ཆུད་པའི་མཁས་པ་ཆེན་པོ་ཞིག་ཏུ་གྱུར་པ་ལ། རེ་ཞིག་གི་ཚེ་ན་འཕགས་མཆོག་
མིག་མི་འཛུམ་པ་མདུན་གྱི་ནམ་མཁར་བྱོན་ནས་ལུང་བསྟན་པ། ཀྱེ་སྐལ་ལྡན་ཚེ་
གཅིག་གིས་འབྲས་བུ་ངེས་པར་འདོད་ན་དུར་ཁྲོད་ཆེན་པོ་བསིལ་བའི་ཚལ་དུ་སོང་
ཞིག་ཅེས་གསུངས་པས། རྐང་མགྱོགས་ཀྱི་རྫུ་འཕྲུལ་ལ་བརྟེན་ནས་ཉིན་མཚན་
དགུ་ན་དུར་ཁྲོད་ཆེན་པོ་བསིལ་བའི་ཚལ་དུ་བྱོན་པས། དེར་སློབ་དཔོན་ཆེན་པོ་
དགའ་རབ་རྡོ་རྗེ་དང་མཇལ་ནས་ཕྱག་འཚལ་ཏེ་ཞབས་སྤྱི་བོར་བླངས་ཤིང་བདག་
རྗེས་སུ་འཛིན་པར་ཞུས་པས་གནང་སྟེ། ལོ་ཉི་ཤུ་རྩ་ལྔར་ཐིག་ལེ་མཆོག་གི་རྒྱུད་
ལུང་མན་ངག་དང་བཅས་པའི་དབང་ཁྲིད་ཐམས་ཅད་ཞུས་ཤིང་ཉམས་སུ་བླང་བས་
འོད་གསལ་ཆུ་ཡི་ཟླ་བ་ལྟ་བུའི་ལུས་ཐོབ་ནས་མཆོག་གི་དངོས་གྲུབ་བརྙེས་པར་གྱུར་
པས་མཚོན། མདོར་ན་པཎྜི་ཏ་ལྔ་བརྒྱའི་ཐུགས་སྲས་སུ་གྱུར་ཅིང་མཁས་གྲུབ་ཡོངས་
ཀྱི་གཙུག་རྒྱན་ཆེན་པོར་གྱུར་པ་དེ་ཉིད་དོ། །གཉིས་པ་ནི། པཎ་ཆེན་བི་མས།
བཱ་རོ་ཙ་ན་འདྲ་བའི་ལོ་ཙཱ་བ། །སྔར་ཡང་མ་བྱོན་ད་ཡང་འབྱོན་རེ་ཀན། །ལོ་ཙཱ་
ཞེས་ཀྱང་དོན་ལ་པཎྜིཏ། །ཞེས་དང་། རྔོག་ལོ་ཆེན་པོས། བེ་རོ་ཙ་ན་ནམ་མཁའི་
མཐའ་དང་མཉམ། །སྐ་ཅོག་ཞང་གསུམ་ཉི་ཟླ་ཟུང་འབྲེལ་འདྲ། །རིན་ཆེན་བཟང་
པོ་ཐོ་རངས་སྐར་རྗེན་ཙམ། །ཁོ་བོ་ཅག་ནི་སྲིན་བུ་མེ་ཁྱེར་འདྲ། །ཞེས་གསུངས་
-485 -



སྤྱི་དོན་གསུམ་པ།
པ་སོགས་དོན་གཟིགས་ཀྱི་སྐྱེས་བུ་རྣམས་ཀྱིས་བསྔགས་པའི་མེ་ཏོག་ཡང་ཡང་འཐོར་
བ་དང་། རྗེ་བཻ་རོ་ཉིད་ཀྱི་ཞལ་ནས་ཀྱང་། གསོན་དང་བོད་ཀྱི་རྗེ་འབངས་རྗེས་
འཇུག་ཚོ། །བཻ་རོ་ང་ཡི་གཏམ་གཅིག་བཤད། །ལོ་བརྒྱད་ལོན་ནས་བཅུ་གསུམ་
བར། །སྐད་རིགས་མི་གཅིག་སུམ་བརྒྱ་དྲུག་ཅུ་སླབས། །བཅུ་བཞི་ལོན་ནས་རྒྱ་
གར་ཡུལ་དུ་བྱོན། །དགའ་རབ་འཇམ་དཔལ་ཤྲཱི་རི་སེང་ཧ་སོགས། །འཇའ་ལུས་
གྲུབ་པ་ཉི་ཤུ་རྩ་ལྔ་བརྟེན། །མཁས་གྲུབ་བརྙེས་པ་བདུན་ཅུ་རྩ་གཉིས་བརྟེན། །དོ་
ཤི་དོ་ཆད་དཀའ་བ་སྣ་ཚོགས་སྤྱད། །རྒྱུ་ཆོས་ལྷག་མེད་མ་ལུས་བོད་དུ་བསྒྱུར། །
ཞེས་སོགས་གསུངས་པས་མཚོན་ཡོན་ཏན་གྱི་ཆེ་བ་བློས་གཞལ་དུ་མི་ནུས་པ་དང་ལྡན་
པའི་སྐད་གཉིས་སྨྲ་བའི་ཁྱུ་མཆོག་ཆེན་པོ་དགེ་སློང་བཻ་རོ་ཙ་ནས་ཞེས་པ་ནི་བསྒྱུར་
བྱེད་ལོ་ཙ་བའི་མཚན་ནོ། །གསུམ་པ་ནང་གསེས་སུ་གསུམ་ལས། དང་
པོ་ནི། རྒྱ་དཔེ་ལས་བོད་དཔེར་བསྒྱུར་ཅིང་། གཉིས་པ་བོད་དཔེ་ལས་རྒྱ་དཔེར་
ཞུས་ཏེ་དག་པར་བྱས་པ་དང་། གསུམ་པ་ནི་སླར་ཚིག་འཆད་ཉན་གྱི་སྒོ་ནས་རྒྱ་དཔེ་
ལས་ཇི་ལྟར་བསྟན་པ་ལྟར་བོད་དཔེར་ཏེ་བོད་དཔེའི་སྟེང་ནས་གཏན་ལ་ཕབ་ནས་
ཤིན་ཏུ་དག་པར་བྱས་པའོ། །དེ་ལྟ་བུའི་ཐེག་པ་ཐམས་ཅད་ཀྱི་ཡང་རྩེ་དང་
ཆོས་ཐམས་ཅད་ཀྱི་སྙིང་པོར་གྱུར་པའི་ངེས་གསང་རྫོགས་པ་ཆེན་པོའི་བསྟན་པ་འདི་
ཉིད་ལྔ་བརྒྱའི་ཐ་མ་ལ་བྱང་ཕྱོགས་ཁ་བ་ཅན་གྱི་ཡུལ་ལྗོངས་སུ་དར་ནས་འགྲོ་བའི་
སྒྲོན་མེ་ཆེན་པོ་བྱེད་པར་ལུང་བསྟན་ཏེ། རང་བྱུང་བདེ་བའི་འཁོར་ལོའི་རྒྱུད་ལས།
དུས་ཀྱི་ཐ་མ་ལྔ་བརྒྱ་ན། །མནའ་ཟ་ཁྲིམས་འཆལ་དམ་ཉམས་འབྱུང་། །མཚོན་
དང་མུ་གེ་ཚེ་ཐུང་དུས། །རྫོགས་ཆེན་སྙིང་པོར་དུས་དེར་བཤད། །དེ་ཡང་རྡོ་རྗེ་
སེམས་དཔའ་ཉོན། །དེ་འང་དུས་ཀྱི་དེང་སང་ན། །སངས་རྒྱས་བསྟན་པ་འཇིག་
པའི་ཚེ། །འཛམ་གླིང་བོད་ཀྱི་བྱང་ཕྱོགས་སུ། །ལུང་དང་དན་ཏྲ་མང་པོ་འབྱུང་། །
ལུང་དང་སེམས་ཀྱི་ཆོས་དར་སྟེ། །སྡེ་སྣོད་ཆོས་ཀུན་ནུབ་འགྱུར་ཞིང་། །དེ་ཚེ་སྐལ་
-486 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལྡན་འགའ་འགའ་ལ། །རང་སེམས་རྟོགས་པ་ཙམ་གྱིས་ནི། །འབྲས་བུ་སངས་
རྒྱས་དུས་འདིར་འབྱུང་། །ཞེས་དང་། ཡེ་ཤེས་གསང་བའི་རྒྱུད་ལས། རྩོལ་
བྲལ་གསང་བའི་ཐེག་པ་འདི། །ལྷ་གནས་གསུམ་དུ་གྲགས་གྱུར་ནས། །ཡང་སྤྲུལ་
གང་ཟག་ཐུགས་སྲས་ཀྱིས། །འཛམ་གླིང་དབུས་སུ་རྒྱས་པར་བྱེད། །རྒྱལ་སྲས་
གསང་བའི་སྣོད་ལྡན་ལ། །རྣར་བརྒྱུད་རིམ་པ་སྔགས་ཀྱི་དོན། །འཕྲུལ་ཚིག་རིག་
པའི་སྒོ་ནས་བསྟན། །གསང་འཛིན་རིག་པའི་སྣོད་ལྡན་རྣམས། །མ་བཅོས་གསང་
བའི་དོན་གོ་ནས། །རྣམ་གྲོལ་འབྲས་བུ་ཐོབ་པར་འགྱུར། །དེ་ནས་གསང་བ་དམ་
པ་འདི། །མཐའ་འཁོབ་ཡུལ་དུ་རྒྱས་པར་འགྱུར། །དེར་ཡང་གསང་བ་དམ་པ་
འདི། །སྐལ་ལྡན་གདུལ་བྱའི་ངོ་དག་ཏུ། །རིག་པའི་སྒྲོན་མ་བྱེད་པར་འགྱུར། །
ཞེས་དང་། ནམ་མཁའི་མཐའ་དང་མཉམ་པ་ལས། དེ་ནས་ཐུགས་རྗེའི་བྱིན་རླབས་
དང༌། །དད་པས་ལས་འཕྲོ་ལྡན་པ་ཡི། །གཉིས་སུ་མེད་པར་མཐུན་པ་ཡིས། །
མཐའ་འཁོབ་ཡུལ་དུ་སྣང་གྱུར་ནས། །སྐལ་ལྡན་རིགས་རྒྱུད་འཛིན་པ་རྣམས། །
རང་གསལ་རིག་པའི་དོན་གོ་ནས། །སངས་རྒྱས་ས་ལ་བགྲོད་པར་འགྱུར། །འདི་
རྣམས་དད་ལྡན་རྒྱལ་སྲས་ཏེ། །རིགས་སུ་ངེས་པ་ཉིད་དུ་འགྱུར། །ཞེས་གསུངས་
པ་དེ་ལྟར་རྒྱལ་བ་ཀུན་ཏུ་བཟང་པོས་བསླུ་མེད་རྡོ་རྗེའི་གསུང་གིས་ཇི་ལྟར་ལུང་བསྟན་
པ་བཞིན་དུ་ལོ་པཎ་སྤྲུལ་པའི་སྐྱེས་མཆོག་རྣམས་ཀྱི་ཐུགས་བསྐྱེད་དུས་སུ་སད་པའི་
མཐུ་ལ་བརྟེན་ནས། སངས་རྒྱས་ལས་ཀྱང་འཕྲད་པར་དཀའ་བའི་ཆོས་ཟབ་པ་ལས་
ཀྱང་ཆེས་ཟབ་པ་ངེས་གསང་རྫོགས་པ་ཆེན་པོ་སེམས་ལུང་མན་ངག་གི་རྒྱུད་ཐམས་
ཅད་གངས་ལྗོངས་གདུལ་བྱའི་དཔལ་དུ་སྤྱན་དྲངས་ཤིང་། ཀུན་གཟིགས་རོང་ཀློང་
རྣམ་གཉིས་སོགས་དགོངས་པའི་རྩལ་ཆེན་རྫོགས་པའི་གྲུབ་པའི་རིག་འཛིན་ཆེན་པོ་
རྣམས་ཀྱིས་དགོངས་འགྲེལ་གྱི་བསྟན་བཅོས་ཀྱང་མང་དུ་མཛད་པའི་བཀའ་དྲིན་ལ་
བརྟེན་ནས། དེང་སང་དུས་ཀྱི་སྙིགས་མ་ལ་བབ་པའི་སྐབས་འདིར་ཡང་ལྔ་བདོའི་
- 487-



སྤྱི་དོན་གསུམ་པ།
རྒུད་པས་མནར་བའི་སེམས་ཅན་བདག་དང་བདག་ལྟ་བུ་རྣམས་ཡིན་ཡང་ཐེག་མཆོག་
འོད་གསལ་རྫོགས་པ་ཆེན་པོའི་ཆོས་ལ་སྤྱོད་དུ་ཡོད་པའི་སྐལ་བཟང་ཐོབ་པ་འདི་ལ་
དགའ་སྤྲོ་དང་བཅས་པས་འཆད་ཉན་བསྒོམ་པ་སོགས་ལ་བརྩོན་པར་བྱས་ན་ཡོན་
ཏན་དཔག་ཏུ་མེད་པ་དང་ལྡན་པར་གསུངས་ཏེ། རང་བྱུང་བདེ་བ་འཁོར་ལོའི་རྒྱུད་
ལས། དུས་གསུམ་སངས་རྒྱས་ཐམས་ཅད་པས། །ཀུན་བཟང་དགོང་པ་ཆེ་བ་
ཡིན། །ཐེག་གཞན་ཆོས་ཀུན་སྤྱད་པ་བས། །རྫོགས་ཆེན་མོས་པ་ཁྱད་པར་འཕགས། །
ཞེས་དང་། བདུད་རྩི་བཅུད་ཐིག་ལས། འདི་ཡི་ཕན་ཡོན་བསམ་ཡས་ཏེ། །རེ་
ཞིག་མཚོན་པ་ཙམ་བསྟན་པ། །གནས་སུ་བཅིང་བས་བར་ཆད་བསྲུང་། །ལུས་
ལ་བཅིང་བས་སྒྲིབ་གཉིས་སེལ། །བཀླག་པ་ཙམ་གྱིས་ཚོགས་གཉིས་རྫོགས། །
མཐོང་བ་ཙམ་གྱིས་དོན་དང་འཕྲད། །ཐོས་པ་ཙམ་གྱིས་སྤྲོས་ཐག་ཆོད། །བཟུང་
བ་ཆོས་ཀུན་བཟུང་དང་མཚུངས། །སྐལ་པར་བསགས་པའི་སྒྲིབ་པ་ཡང་། །འདི་
ནི་རྣ་བར་ཐོས་པས་སེལ། །མོས་པ་བྱས་པ་ཙམ་ལ་ཡང་། །ས་བཅུའི་སྲས་དང་
ཡོན་ཏན་མཉམ། །དོན་རྟོགས་གདེང་དུ་འདི་འཆིང་ན། །ཡོན་ཏན་བསམ་དང་
བརྗོད་ལས་འདས། །ཡིད་བཞིན་ནོར་བུ་རིན་ཆེན་འདྲ། །ཞེས་དང་། རིན་པོ་
ཆེ་སྤུངས་པ་ལས། །འདི་ཉིད་འཛིན་པའི་སྐྱེས་བུ་ནི། །རང་རིག་རྣམས་ཀྱིས་དབང་
ཐོབ་སྟེ། །རྒྱུད་འདི་བཅིང་བ་ཙམ་གྱིས་ཀྱང་། །རྡོ་རྗེ་འཆང་གི་སྤྲུལ་པར་འགྱུར། །
རྒྱུད་འདི་སུ་ཡིས་བཀླག་པའི་མི། །ལྟ་བའི་དོན་ཀུན་སེམས་ལ་འཆར། །འདི་ཉིད་
སུ་ཡི་བྲིས་པ་སྟེ། །སངས་རྒྱས་ཀུན་གྱི་གསུང་ལ་རོལ། །དེ་ཡི་ཕྱིར་ན་དམ་པར་
བྱོས། །ཞེས་དང་། ནམ་མཁའ་ཀློང་ཡང་ལས། ངེས་དོན་འདི་ལ་གང་མོས་
རྣམས། །བཀའ་དང་མཐུན་པར་དོན་གོ་ནས། །རྡུལ་ཙམ་དུ་ཡང་མ་བསྒོམ་ཀྱང་། །
སངས་རྒྱས་ས་ལ་སྨོས་ཅི་དགོས། །ཞེས་དང་། ངེས་དོན་འདུས་པ་ལས། འདི་
ལ་མོས་ཤིང་འཛིན་པ་ལ། །སངས་རྒྱས་ཀུན་གྱིས་བྱིན་གྱིས་རླབས། །བསོད་
• 488 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ནམས་མི་ཟད་གཏེར་དང་མཇལ། །ཕྱི་མའི་འབྲས་བུ་དུས་འདིར་སྨིན། །ཀུན་ཏུ་
བཟང་པོས་དེ་སྐད་བཤད། །ཅེས་དང་། རིན་པོ་ཆེ་རྒྱས་པ་ཆེན་པོའི་རྒྱུད་ལས།
སྟོན་པའི་སྟོན་པ་ཀུན་ཏུ་བཟང་པོ་དེས། །སྡུད་པའི་གསང་དབང་རྡོ་རྗེ་སེམས་དཔའ་
ལ༑ ༑ཐེག་པ་འདི་ལ་མོས་པ་ཀུན། །མ་ནོར་དམ་པའི་ལམ་ཞུགས་ནས། །སེམས་
བསྐྱེད་པ་ཡི་འབྲས་བུ་རྫོགས། །སྲིད་པ་གར་འབྱུང་གར་སྐྱེས་ཀྱང་། །བར་དོ་རྣམ་
པ་གསུམ་ཉིད་དུ། །ཐེག་པ་འདི་དང་མི་འབྲལ་ཞིང་། །བླ་མ་ལྟ་བུར་ལུང་ཡང་
སྟོན། །འདི་ཉིད་བྲིས་པ་ཙམ་གྱིས་སུ། །ངན་སོང་རྣམས་ལས་རབ་རྒྱལ་ཞིང་། །
བདེ་གཤེགས་ཀུན་གྱིས་བྱིན་གྱིས་བརླབ། །སྲས་ཀྱི་དམ་པ་སངས་རྒྱས་སྲས། །
མཁའ་འགྲོ་རྣམས་ཀྱི་ལུང་ཡང་འཐོབ། །འདི་ཉིད་བཀླགས་པ་ཙམ་གྱིས་སུ། །
ཁམས་གསུམ་རྣམས་ལས་རབ་འདས་ཤིང་། །འཆི་ཀའི་རྣ་བུག་བརྗོད་པ་ན། །
ངན་སོང་ལས་ནི་ཐར་བར་བྱེད། །མི་མིན་གདོན་ལ་སོགས་པ་ཡིས། །གདུག་པ་
ཞི་ནས་ཡང་དག་འཐོབ། །ལྷ་དང་མཁའ་འགྲོ་ཐམས་ཅད་ཀྱིས། །རྗེ་བོར་མཐོང་
ནས་ངེས་པར་བཀུར། །ཡང་དག་ངེས་པའི་ལུང་ཡང་སྟོན། །འདི་ཉིད་བཅང་བ་
ཙམ་གྱིས་སུ། །ངན་སོང་གསུམ་ལས་རབ་ཐར་ཞིང་། །འཇིག་རྟེན་འདི་ནས་ཕ་
རོལ་གྱི། །དོན་རྣམས་ཐམས་ཅད་འགྲུབ་པར་བྱེད། །འདི་ཉིད་ཡིད་ལ་བྱེད་པ་
ཡིས། །བདེ་གཤེགས་ཐམས་ཅད་བཀུར་བས་ན། །ཡང་དག་ལམ་ན་གནས་པ་
ན༑ ༑བྱང་ཆུབ་སེམས་དཔས་བྱིན་གྱིས་རློབས། །འདི་ཉིད་ཉན་པ་ཙམ་གྱིས་སུ། །
ཐེག་པ་ཐམས་ཅད་ཉན་པས་ན། །སངས་རྒྱས་དགོངས་པ་ཀུན་འགྲུབ་པས། །
མཐུན་པའི་ཡེ་ཤེས་རང་སྣང་བས། །སངས་རྒྱས་རྣམས་ཀྱིས་སྲས་སུ་མཐོང་། །
བྱང་སེམས་ཀུན་གྱིས་སྤུན་དུ་གཟིགས། །མཁའ་འགྲོ་རྣམས་ཀྱིས་བྱིན་གྱིས་བརླབ། །
གར་འབྱུང་དེ་ནི་གར་སྐྱེས་ཀྱང་། །ཐེག་པ་འདི་ལ་རྟག་ཏུ་སྤྱོད། །འདི་ཉིད་བཤད་
པ་ཙམ་གྱིས་སུ། །དུས་གསུམ་རྒྱུན་མི་འཆད་པ་རུ། །རྟག་ཏུ་ཆོས་ཀྱི་འཁོར་ལོ་
• 489 -



སྤྱི་དོན་གསུམ་པ།
བསྐོར། །བར་དོ་རྣམ་པ་གསུམ་དུ་ཡང་། །བདེ་གཤེགས་ཐུགས་ཀྱིས་དམ་པར་
གཟིགས། །རྡོ་རྗེས་སེམས་དཔའ་དངོས་སུ་སྣང་། །འདི་ཡི་ལུང་ཉིད་བསྟན་ནས་
ནི༑ ༑ཡང་དག་ངེས་པའི་འབྲས་བུ་ཐོབ། །དེ་ཉིད་བསྒོམས་པ་ཙམ་གྱིས་སུ། །
ཚེ་གཅིག་ཡང་དག་འབྲས་བུ་སྟེར། །སྐུ་གསུམ་སྣང་བར་ལྷུན་གྱིས་གྲུབ། །དེ་ཡི་
ཡོན་ཏན་བསམ་མི་ཁྱབ། །འདི་ཉིད་མཆོད་བསྟོད་བྱས་པ་ཡིས། །དཀོན་མཆོག་
གསུམ་པོ་ཀུན་མཆོད་དང་། །ཉེ་བའི་སྲས་ཀྱི་དམ་པར་འཛིན། །སྡུག་བསྔལ་
རྣམས་ནི་མི་འབྱུང་ཞིང་། །དབུལ་བ་ཐམས་ཅད་སེལ་བའོ། །སྟོང་གསུམ་རྡུལ་
ནི་བསམ་ནུས་ཏེ། །འདི་ཡི་བསོད་ནམས་བསམ་མི་ནུས། །ཞེས་པ་ལ་སོགས་པ་
རྫོགས་ཆེན་གྱི་རྒྱུད་སྡེ་རྣམས་ནས་ཆོས་ཟབ་མོ་འདི་ལ་འཆད་ཉན་བསྒོམས་པ་བྱས་
པ་ལྟ་ཅི་སྨོས་ཀྱི་ཐ་ན་མོས་པ་ཙམ་བྱས་པའི་བསོད་ནམས་བསམ་གྱིས་མི་ཁྱབ་པར་
གསུངས་པའི་ཚུལ་ལ་བསམ་ཏེ་རྒྱལ་བ་ཀུན་ཏུ་བཟང་པོའི་དགོངས་པའི་གསང་མཛོད་
འདི་ལ་ཅི་ནུས་སུ་བརྩོན་པ་ནི་དལ་འབྱོར་གྱི་ལུས་རྟེན་ཐོབ་པའི་དོན་འབྲས་ཡང་དག་
པ་ཡིན་ནོ་ཞེས་དང་པོའི་ལས་ཅན་རང་དང་སྐལ་བ་མཉམ་པ་རྣམས་ལ་ཞར་བྱུང་དུ་
ཐལ་ལོ། །དེ་ལྟར་ཀུན་བྱེད་བྱང་ཆུབ་སྙིང་པོའི་རྒྱུད། །མཐའ་དང་དབུས་མེད་
ནམ་མཁའ་ལྟ་བུའི་དོན། །དེང་སང་བདག་གིས་ཕྱེས་པའི་བསོད་ནམས་དེས། །
འགྲོ་ཀུན་ཀུན་བྱེད་རྒྱལ་པོའི་གནས་ཐོབ་ཤོག །ད་ནི་རྒྱལ་བའི་བསྟན་པའང་ནུབ་
ཏུ་ཉེ། །ཟབ་མོའི་ཆོས་ཚུལ་རྒྱ་མཚོ་འགྲིབ་ལ་ལྟོས། །སྙིགས་དུས་སྐྱེ་བོ་ཤིན་དུ་
གདུལ་དཀའ་བས། །ངེས་དོན་སྙིང་པོའི་དོན་ལ་མོས་པ་ཉུང་། །སྔོན་གྱི་སྐྱེས་བུ་
དམ་པའི་བཀའ་དྲིན་གྱིས། །རྒྱུད་རྒྱལ་ཉི་མ་དྲི་མེད་ཤར་ན་ཡང་། །དངངས་ཤིང་
སྐྲག་ལ་ལོག་ལྟས་དོར་བ་མང་། །དངོས་པོས་མཚན་མར་ཞེན་པ་སྙིང་རེ་རྗེ། །
བག་ཆགས་གཉིས་སུ་འཛིན་པའི་ཆོས་རྣམས་ཀྱིས། །ནམ་ཡང་སྲིད་ལས་མི་ཐར་
སྐྱོ་བ་འཕེལ། །སྙིང་པོའི་སེམས་ཉིད་མངོན་སུམ་བལྟར་ཡོད་ཀྱང་། །སྐལ་མང་
- 490-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུས་ལ་ལྟོས་པ་སྙིང་རེ་རྗེ། །དེ་འདྲའི་འགྲོ་ལ་ཟབ་མོའི་ཆོས་རྣམས་ཀྱིས། །དེ་
ཉིད་རྟོགས་པའི་རང་བཞིན་སྐལ་པ་ཆད། །དེ་དག་མཐོང་ནས་སྙིང་རྗེའི་རླབས་
གཡོས་པས། །དེ་དོན་བདག་གིས་ནམ་ཞིག་བྱེད་པར་ཤོག །སྐྱེ་བ་སྔོན་ནས་
སྦྱངས་པའི་ལས་འཕྲོ་ཅན། །སྐལ་བཟང་སློབ་མ་དམ་པས་བསྐུལ་བའི་ངོར། །
ཀུན་བྱེད་རྒྱུད་དོན་གསལ་བའི་རྣམ་བཤད་འདི། །གངས་རི་ཐོད་དཀར་མགུལ་དུ་
ལེགས་པར་བཀོད། །ཀུན་བྱེད་རྒྱལ་པོའི་རྒྱུད་ཀྱི་བསྡུས་དོན་ཉི་ཟླའི་དྲ་བ་ཞེས་བྱ་
བ༑ རང་བཞིན་རྫོགས་པ་ཆེན་པོའི་རྣལ་འབྱོར་བ། ཀློང་ཆེན་རབ་འབྱམས་ཀྱིས་
སྦྱར་བ་རྫོགས་སོ། ། དགེའོ།། དགེའོ།། དགེའོ།།
ཞེས་པ་ནི་བསྡུས་དོན་གྱི་མཛད་བྱང་ངོ་། །འདིར་སྨྲས་པ། དེ་ལྟར་སྐུ་གསུམ་རྒྱལ་
བ་མ་ལུས་པའི། །སྟོན་པའི་སྟོན་པ་ཀུན་བྱེད་རྒྱལ་པོ་ཞེས། །ཡེ་ནས་འཁྲུལ་མ་
མྱོང་བའི་སངས་རྒྱས་དེས། །རང་སྣང་རིག་པའི་འཁོར་ཚོགས་རྒྱ་མཚོ་ལ། །ཆོས་
སྐུའི་དགོངས་པས་བྱིན་གྱིས་བརླབས་པའི་ཚེ། །གཞོམ་མེད་རྡོ་རྗེའི་རང་སྒྲས་བསྟན་
པ་ཡི། །ཐེག་པའི་ཡང་རྩེ་འོད་གསལ་རྫོགས་པ་ཆེ། །བརྒྱད་ཁྲི་བཞི་སྟོང་ཆོས་ཀྱི་
སྙིང་པོ་མཆོག །འདི་ནི་དུས་གསུམ་རྒྱལ་བའི་གཤེགས་ཤུལ་ཡིན། །འདི་ནི་རིག་
འཛིན་བརྒྱུད་པའི་ཐུགས་བཅུད་ཡིན། །འདི་ནི་མན་ངག་ཀུན་གྱི་ཉིང་ཁུ་ཡིན། །
འདི་དང་འཕྲད་རྣམས་སྲིད་པ་ཐ་མར་གསུངས། །དུས་གསུམ་རྒྱལ་བ་ཐམས་ཅད་
ཞལ་བསྡུར་ཀྱང་། །དགོངས་པའི་ཞེ་ཕུགས་འདི་ལས་གཞན་ན་མེད། །བརྒྱད་ཁྲི་
བཞི་སྟོང་ཆོས་རྣམས་གོ་བསྡུར་ཀྱང་། །ངེས་དོན་ཟབ་མོ་འདི་ལས་ལོག་ན་མེད། །
ཐེག་པའི་རྣམ་གྲངས་ཇི་སྙེད་བསམ་ཡས་ཀྱང་། །འདི་ལས་གཞན་དུ་ཐེག་པའི་ཡང་
རྩེ་མེད། །ལམ་གྱི་འཇུག་སྒོ་ཇི་སྙེད་མཆིས་ན་ཡང་། །མྱུར་ལམ་ཟབ་མོ་འདི་ལས་
ལྷག་པ་གང་། །ཡུན་རིང་དུས་ནས་འབད་པ་དྲག་པོ་ཡིས། །རྩོལ་བཅས་ཐེག་པའི་
ལམ་ལ་སྦྱང་བ་ཡི། །གྲུབ་པའི་འབྲས་བུ་འདི་རུ་མཐར་ཕྱིན་པས། །འདི་ནི་ཐེག་
བ 491 -



སྤྱི་དོན་གསུམ་པ།
པ་ཡིན་ལ་འབྲས་བུའང་ཡིན། །བློ་འདས་བྱ་རྩོལ་བྲལ་བའི་དགོངས་པ་ཡིས། །
ཡིད་དཔྱོད་མཚན་མའི་སྤྲོས་པ་མ་ལུས་ཀུན། །སྤྲོས་མེད་མཉམ་པ་ཆེན་པོར་གཅོད་
བྱེད་པའི། །ཐེག་པའི་མཆོག་འདི་རྣོ་ངར་རལ་གྲི་འདྲ། །རང་གནས་ཆོས་སྐུའི་རང་
ཞལ་རྗེན་པ་རུ། །མངོན་སུམ་ཐར་ཀར་སྟོན་པའི་མན་ངག་གིས། །གཉིས་སྣང་
འཁྲུལ་བའི་མུན་པ་དྲུང་འབྱིན་པས། །ཐེག་པའི་མཆོག་འདི་སྣང་བྱེད་ཉི་མ་འདྲ། །
སྲིད་གསུམ་ཀ་དག་ཆེན་པོའིདགོངས་པ་ཡིས། །འཁོར་འདས་མིང་མེད་ཆེན་པོ་ལ་
བཟླ་ཞིང་། །སྡུག་བསྔལ་ཟུག་རྔུའི་ཚ་གདུང་སེལ་བྱེད་པའི། །ཐེག་པའི་མཆོག་
འདི་འོད་དཀར་ཟླ་བ་འདྲ། །རྩོལ་བྲལ་ཀེ་ལ་ཤར་རིའི་རྩེ་མོ་ནས། །བྱར་མེད་
གདོང་ལྔའི་རང་སྐད་གཅིག་བཏོན་པས། །ཐེག་དམན་ཝ་སྐྱེས་ཁྱུ་ཚོགས་ཟིལ་གནོན་
པའི། །ཐེག་པའི་མཆོག་འདི་གངས་དཀར་སེང་གེ་འདྲ། །ཡེ་གྲོལ་འདབ་གཤོག་
རྫོགས་པའི་རྩལ་ཤུགས་ཀྱིས། །རིགས་དྲུག་འཁོར་བའི་གཡང་ས་གཅོད་བྱེད་ཅིང་། །
སེམས་འཛིན་རྨོངས་པའི་ཀླུ་རྣམས་ཟིལ་གནོན་པའི། །ཐེག་པའི་མཆོག་འདི་མཁའ་
ལྡིང་ཁྱུང་ཆེན་འདྲ། །རྒྱལ་ཀུན་དགོངས་པའི་ཆུ་བོ་མ་ལུས་པ། །གཉིས་མེད་རོ་
གཅིག་འཁྱིལ་བའི་ཆུ་གཏེར་ཆེ། །རིག་འཛིན་ཀླུ་དབང་མ་ལུས་རོལ་པའི་གནས། །
ཐེག་པའི་མཆོག་འདི་རྒྱ་མཚོ་ཆེན་པོ་འདྲ། །མ་བཅོས་རང་བབས་ཆེན་པོའི་ཤུགས་
འགྲོས་ཀྱིས། །ས་ལམ་མ་ལུས་མིག་འཕྲུལ་བཞིན་བགྲོད་པའི། །རྫུ་འཕྲུལ་རྐང་
པའི་མཆོག་དང་ལྡན་པ་ཡི། །ཐེག་པའི་མཆོག་འདི་ཅང་ཤེས་རྟ་མཆོག་འདྲ། །
ཟག་མེད་རང་ངོ་ཤེས་པའི་རིག་པ་ལ། །ཚོགས་གཉིས་ཡོན་ཏན་མ་ལུས་ལྷུན་རྫོགས་
ཤིང་། །དོན་གཉིས་འདོད་དགུའི་གྲུ་ཆར་འབེབ་བྱེད་པའི། །ཐེག་པའི་མཆོག་འདི་
ཡིད་བཞིན་ནོར་བུ་འདྲ། །དེ་ཕྱིར་ད་རེས་དལ་འབྱོར་མི་ལུས་ཉིད། །ཐོབ་ནས་
ཡང་ཟབ་སྙིང་པོ་འདི་འཕྲད་ཚེ། །རྩོལ་བཅས་ཐེག་པའི་འཆིང་བ་རབ་བཀྲོལ་ནས། །
རྩོལ་མེད་ལམ་འདིར་འཇུག་པའི་དུས་མིན་ནམ། །ཀྱེ་མ་སྡུག་བསྔལ་རྒྱ་མཚོ་གཏིང་
བ 492 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རེ་ཟབ། །ལས་ཉོན་དྲག་པོའི་རྦ་རླབས་ཤུགས་རེ་དྲག །རིགས་དྲུག་འཁོར་བའི་
གཡང་ས་ཡ་རེ་ང་། །དེར་གནས་མ་རྒན་འགྲོ་རྣམས་སྙིང་རེ་རྗེ། །མི་བཟོད་སྙིང་
རྗེའི་བློ་འདིས་རབ་བསྐུལ་ནས། །ད་རེས་རང་གཞན་འཁོར་བའི་སེམས་ཅན་ཀུན། །
ཕྱམ་གཅིག་ཀུན་བྱེད་ཆོས་སྐུའི་དགོངས་ཀློང་དུ། །དགྲོལ་ཕྱིར་སྙིང་པོའི་བསྟན་
འདིར་འཇུག་འདོད་པའི། །མི་ལྡོག་དད་དང་སྤྲོ་བ་ཡོད་ན་ཡང་། །རང་ཉམས་
བསྟུན་པའི་ཉམས་ལེན་ཅུང་རེ་ལ། །བརྩོན་པའི་ནུས་པ་བྱུང་ན་དེ་ཀ་རང་། །དེ་
ལས་གཞན་དུ་འགྲེལ་བཤད་རྩོམ་པ་སོགས། །བློ་ཆེན་འཕགས་པའི་སྤྱོད་ཡུལ་མ་
གཏོགས་པར། །རྣམ་དཔྱོད་ཤེས་རབ་ཤིན་ཏུ་ཉག་ཕྲ་བའི། །བྱིས་པའི་བློ་ཅན་
བདག་འདྲའི་ཡུལ་མིན་བཞིན། །མི་ཐེག་ཁུར་དུ་ལེན་འདི་མི་མཛེས་ཀྱང་། །རིགས་
ཀྱི་ཁྱབ་བདག་རྡོ་རྗེ་འཆང་དབང་ངོས། །རྩ་བའི་བླ་མ་ཐེག་མཆོག་བསྟན་འཛིན་
དང༌། །མཁས་བཙུན་ཡོན་ཏན་རྒྱ་མཚོའི་མངའ་བདག་མཆོག །མཁན་ཆེན་ཨོ་
ཌིའི་མཚན་ཅན་རྣམ་གཉིས་ཀྱིས། །བཀའ་ལུང་གསེར་གྱི་ཅོ་པན་རབ་ལྕི་བ། །
དམན་པ་བདག་གི་གཙུག་ཏུ་བཅིང་བའི་མོད། །དམ་པའི་གསུང་ངག་ལྡོག་ཏུ་མི་
སློབ་པས། །ཀུན་བཟང་ཐུགས་ཀྱི་དགོངས་རྒྱན་འདི་བརྩམ་ཀྱང་། །སྔོན་ནས་
སྦྱངས་པའི་ལས་འཕྲོ་བདག་ལ་མེད། །ད་ལྟའི་སྐྱེས་སྟོབས་ཤེས་རབ་བདག་ལ་
མེད། །ཟབ་མོའི་དོན་ལ་ཉམས་མྱོང་བདག་ལ་མེད། །དེ་ཕྱིར་ཚུལ་འདི་བདག་
འདྲས་རྟོགས་དཀའ་བས། །མ་རྟོགས་འཁྲུལ་པའི་ནོང་པ་གང་མཆིས་པ། །བརྒྱུད་
གསུམ་རིག་འཛིན་རྒྱ་མཚོའི་ཚོགས་རྣམས་དང་། །སྡེ་གསུམ་བསྲུང་མའི་ཚོགས་
ལ་མཐོལ་བཤགས་ན། །དག་ཚངས་ཆེན་པོའི་དངོས་གྲུབ་བདག་ལ་ཞུ། །འདི་
ལ་མོས་པ་ཙམ་གྱིས་བསོད་ནམས་ཡང་། །ཚད་མེད་བསམ་མི་ཁྱབ་པར་བསྔགས་
པ་བཞིན། །འདིར་འབད་བསོད་ནམས་དགེ་ཚོགས་རྒྱ་མཚོའི་མཐུས། །འགྲོ་ཀུན་
ཕན་བདེའི་དཔལ་ལ་སྤྱོད་གྱུར་ཅིག །སྐུ་དྲིན་ཆེ་བའི་བཤེས་གཉེན་དམ་པ་ཟུང་། །
- 493-



སྤྱི་དོན་གསུམ་པ།
དག་པའི་ཞིང་མཆོག་གང་ན་བཞུགས་གྱུར་ཀྱང་། །ལེགས་བཤད་མཆོད་པའི་སྤྲིན་
འདིས་དགྱེས་བསངས་ནས། །ཐུགས་ཀྱི་དགོངས་པ་ཡོངས་སུ་རྫོགས་གྱུར་ཅིག །
མཐའ་མེད་སྲིད་པའི་རྒྱ་མཚོར་འཁྱམས་པ་ཡིན། །མཐའ་ཡས་ཕ་མ་མཁའ་མཉམ་
སེམས་ཅན་རྣམས། །མཐར་འཛིན་འཆིང་བ་ཀུན་ལས་རབ་གྲོལ་ནས། །མཐའ་
གྲོལ་རྫོགས་པ་ཆེན་པོའི་དོན་རྟོགས་ཤོག །བདག་ལ་བཟང་ངན་ལས་ཀྱིས་འབྲེལ་
བ་ཀུན། །མྱུར་ལམ་ཟམ་མོ་འདི་ལ་རབ་བརྟེན་ཏེ། །མི་རིགས་ཁྱད་ཆོས་དྲུག་གི་
གསང་ལམ་ནས། །ཀུན་བཟང་དགོངས་པའི་ཀློང་དུ་གྲོལ་བར་ཤོག །བདག་ཀྱང་
སྐྱེ་བ་ཚེ་རབ་ཐམས་ཅད་དུ། །དགའ་རབ་དཔའ་བོའི་རྣམ་ཐར་ཇི་བཞིན་དུ། །
ཐེག་མཆོག་རྫོགས་པ་ཆེན་པོའི་བསྟན་པ་འདི། །འཛིན་སྐྱོང་སྤེལ་བའི་བྱེད་པོ་ཉིད་
གྱུར་ཅིག །རྒྱལ་བའི་བསྟན་པ་སྤྱི་དང་ཁྱད་པར་དུ། །ནང་རྒྱུད་ཡོ་ག་གསུམ་གྱི་
བསྟན་པ་འདི། །མི་ནུབ་ཕྱོགས་དུས་ཀུན་ཏུ་རབ་རྒྱས་ནས། །ས་གསུམ་དགེ་
ལེགས་སྣང་བས་ཁྱབ་གྱུར་ཅིག །རིས་མེད་བསྟན་འཛིན་དམ་པའི་ཚོགས་རྣམས་
ཀྱང་། །སྐུ་ཚེ་མི་འགྱུར་རྡོ་རྗེའི་ཁྲིར་བཞུགས་ནས། །བསྟན་འགྲོར་སྨན་པའི་
རླབས་ཆེན་མཛད་པ་ཡི། །ཕྲིན་ལས་ཕྱོགས་མཐར་རྒྱས་པའི་རྒྱུར་གྱུར་ཅིག །
མཆོག་གསུམ་བསླུ་མེད་གསུམ་གྱི་བདེན་སྟོབས་དང་། །རྩ་གསུམ་རྒྱལ་བ་རྒྱ་མཚོའི་
བྱིན་རླབས་དང་། །རྒྱུད་གསུམ་རིག་འཛིན་བླ་མའི་ཐུགས་རྗེའི་མཐུས། །སྨོན་
པའི་གནས་འདི་གེགས་མེད་འགྲུབ་གྱུར་ཅིག །འོད་དཀར་སྣང་བས་ཚ་གདུང་སེལ་
བ་ལྟར། །ལྔ་བདོའི་རྒུད་པའི་ཚ་གདུང་མ་ལུས་པ། །ཅིག་ཆར་སེལ་བའི་རྫོགས་
ལྡན་དཔལ་ཡོན་གྱི། །བཀྲ་ཤིས་སྣང་བས་སྲིད་འདིར་ཁྱབ་གྱུར་ཅིག །རྟ་བདུན་
ཟེར་གྱིས་མུན་པ་སེལ་བ་ལྟར། །རང་བྱུང་རིག་པའི་ཉིན་བྱེད་འོད་སྟོང་གིས། །
གཉིས་སྣང་འཁྲུལ་བའི་མུན་པ་དྲུང་ཕྱུང་ནས། །འཇའ་ལུས་འོད་སྐུར་གྲོལ་བའི་
བཀྲ་ཤིས་ཤོག །ཅེས་བྱང་ཆུབ་ཀྱི་སེམས་ཀུན་བྱེད་རྒྱལ་པོའི་རྒྱུད་ཀྱི་འགྲེལ་བ་
- 494 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འདི་ཉིད་སྔ་སོར་མཁན་རིན་པོ་ཆེ་ཐུབ་བསྟན་པདྨ་རབ་རྒྱས་ནས་འདྲེན་མཆོག་འཁོར་
ལོའི་མགོན་པོ་མཚུངས་མེད་ཐུགས་རྗེའི་མངའ་བདག་དྲིན་ཆེན་ཐེག་མཆོག་བསྟན་
འཛིན་དང་ཁོ་བོ་ལྷན་དུ་བཀྲ་ཤིས་པའི་ལྷ་རེག་དང་བཅས་ཀུན་བྱེད་རྒྱལ་པོའི་རྒྱུད་
སྡེ་འདི་ལ་འགྲེལ་པ་ཞིག་རྩོམ་པར་གྱིས་ཞེས་ནན་ཏན་ཆེན་པོའི་བསྐུལ་བ་ལ་བརྟེན།།
ཁོ་བོ་ལྷན་དུ་རྩོམ་གཞི་ཙམ་ཞིག་བྱས་ནས་ཡུན་རིང་ལུས་པར་གྱུར་པས། ཕྱིས་
སྐྱབས་རྗེ་འགྲོ་བའི་མགོན་པོ་ཉིད་ནས་ཀྱང་རང་རེས་ལྷན་དུ་བྲི་བ་ཐོག་ཁེལ་ཤིན་ཏུ་
དཀའ་བས་ཁྱོད་ཀྱིས་ཀུན་བྱེད་འགྲེལ་པ་དེ་མཐར་ཕྱིན་པར་གྱིས་ཞེས་གསུང་གནང་
བྱུང་བ་ཞལ་ཆེམ་ལྟ་བུར་གྱུར་ནས་དགོངས་པ་དབྱིངས་སུ་གཤེགས་པ་དང་། མཁན་
ཆེན་བླ་མ་ཉིད་ནས་ཀྱང་ད་དུང་ཁོ་བོ་ལ་ནན་བསྐུལ་ཡང་བསྐྱར་ལན་གྲངས་དུ་མར་
མཛད་པས། བདག་ལྟ་བུའི་སྐྱེས་སྦྱང་གི་ཤེས་རབ་དམན་པར་གྱུར་ཅིང་ཟབ་མོའི་
དོན་ལ་བློ་ཁ་ཙམ་ཡང་ཕྱོགས་མ་མྱོང་བས་རྒྱུད་སྡེ་ཟབ་མོའི་དགོངས་དོན་འགྲེལ་བའི་
ནུས་པ་མེད་ན་ཡང་། བཤེས་གཉེན་དམ་པ་ཟུང་གིས་བཀའ་དང་འགལ་བར་གྱུར་
ན་འདི་ཕྱི་གཉིས་མེད་དུ་འགྱུར་བའི་ཚུལ་ལ་སྐྲག་ནས་ཅུང་ཟད་བྲི་འདུན་ཤར་ཚེ།
མཁྱེན་མཆོག་ཟུར་ཕུད་ལྔ་པའི་སྤྲུལ་པའི་ཟློས་གར་ཆེན་པོ་རིགས་དང་དཀྱིལ་འཁོར་
རྒྱ་མཚོའི་ཁྱབ་བདག་མཚན་བརྗོད་པར་དཀའ་བ་འཇམ་མགོན་ཆོས་ཀྱི་བློ་གྲོས་ཀྱི་
མདུན་ནས་དེ་ལྟར་བརྩམ་པར་བྱས་ན་བཀའ་སྲུང་དྲེགས་པའི་ཚོགས་ཀྱིས་བཀའ་
ཆད་སོགས་འབྱུང་མིན་གྱི་བཀའ་འདྲི་དང་རྒྱུད་འདིའི་བཀའ་གཏད་བཅས་ཞུས་པས།
བཀྲ་ཤིས་ལྷ་རེག་དང་རིན་ཆེན་གཉིས་པའི་གནང་སྦྱིན་དང་བཅས་གསུང་གིས་དབུག་
དབྱུང་དང་རྒྱུད་ཀྱི་བཀའ་གཏད་མཛད་པ་ལ་བརྟེན་ནས་ཅུང་ཟད་བྲི་བའི་སྤོབ་པ་སྐྱེས་
ན་ཡང་། རང་ཉིད་འཁོས་སྟབ་ཞན་པས་བྲི་གཞིའི་ཤོག་བུ་ཡང་འབྱོར་དཀའ་བ་
དང་། རང་དགོན་གྱི་ལས་ཁུར་ཅུང་ཞིག་ཀྱང་ཐོག་ཏུ་བབ་པས་ལོ་ཤས་སུ་ཐོག་པར་
གྱུར་ཀྱང༌། ཕྱིས་གྲོགས་མཆོག་དམ་པ་འགས་ཀྱང་དེ་ལྟར་གྲུབ་ན་ལེགས་པའི་
-495-



སྤྱི་དོན་གསུམ་པ།
གསུང་གནང་བསྩལ་བ་དང་། རང་ཡང་དབེན་པའི་གནས་སུ་ཅུང་ཟད་སོ་སོས་དལ་
ཐོབ་པ་སོགས་ཀྱི་མཐུན་རྐྱེན་འཛོམ་པ་ལ་བརྟེན་ནས་མཉམ་མེད་ཐུབ་པའི་དབང་
པོའི་རྗེས་འཇུག་གི་མིང་ཙམ་འཛིན་པའི་རྨོང་བརྟུལ་སྙོམས་ལས་པ་གཞན་ཕན་འོད་
ཟེར་དུ་འབོད་པས་དབེན་གནས་འཆི་མེད་གྲུབ་པའི་དགའ་ཚལ་དུ། ཆུ་ཤེལ་དབང་
པོ་རྒྱུ་སྐར་རྒྱལ་གྱིས་ཉ་བའི་ཟླ་བ་རྒྱལ་སྲས་ཨིན་ཌ་བྷོ་དྷིས་འཕུར་འགྲོའི་སློབ་དཔོན་
ཆེན་པོ་འཛམ་གླིང་གདུལ་བྱའི་དཔལ་དུ་སྤྱན་དྲངས་ཤིང་། རྒྱལ་བུར་མངའ་གསོལ་
བས་རྒྱལ་སྲས་པདྨ་རྒྱལ་པོ་ཞེས་པའི་མཚན་སྙན་གྱི་བ་དན་དཀར་པོས་ཕྱོགས་བཅུའི་
ཞིང་ཁམས་ཐམས་ཅད་ཅིག་ཆར་དུ་ཁྱབ་པར་མཛད་པའི་དུས་ཚེས་བཟང་པོའི་ཕྱོགས་
ལ་དཔལ་གྱི་ཉི་མ་ཤར་བའི་འགྲུབ་སྦྱོར་དང་བཅས་པའི་སྐབས་སུ་གྲུབ་པར་བགྱིས་
པ་འདིའང་ངེས་གསང་སྙིང་པོའི་བསྟན་པ་ཕྱོགས་དུས་གནས་སྐབས་ཀུན་ཏུ་དར་ཞིང་
རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག། ་ ་ །།མངྒ་ལཾ། །
༈ ༀ་སྭ་སྟི། ཀ་དག་སྤྲོས་བྲལ་གདོད་མའི་གཞི་དབྱིངས་ནས། །རང་
གདངས་ལྷུན་གྲུབ་སྣ་ཚོགས་སྣང་བ་ཀུན། །རང་སྣང་ཉིད་དུ་མཐོང་སྟེ་བྱང་ཆུབ་
པའི། །ཐོག་མའི་མགོན་པོ་ཀུན་ཏུ་བཟང་པོ་ཉིད། ༡ །ཁྱད་ཆོས་དྲུག་གི་མངོན་
པར་སངས་རྒྱས་ཤིང་། །འོག་མིན་སྟུག་པོ་བཀོད་པའི་ཞིང་ཁམས་སུ། །ལོངས་
སྤྱོད་རྫོགས་སྐུའི་སྟོན་པར་ལེགས་བཞེངས་ཏེ། །འཁོར་ཚོགས་ཡེ་ཤེས་རྒྱ་མཚོའི་
དཀྱིལ་འཁོར་ལ། ༢ །སྲིད་ཞི་གཉིས་མེད་གདོད་ནས་སངས་རྒྱས་པའི། །རང་
བཞིན་རྫོགས་པ་ཆེན་པོའི་ཆོས་ཀྱི་ཚུལ། །མི་འགྱུར་དགོངས་པ་རང་བྱུང་ཡེ་ཤེས་
མཆོག །ཇི་བཞིན་ཉིད་ཀྱི་གནས་ཚུལ་རྗེན་པའི་ཀློང་། ༣ །ཡེ་ཤེས་གཅིག་གི་
རྩལ་ལས་མ་གཡོས་པར། །དུས་གསུམ་དུས་མེད་དབྱིངས་ན་རྟག་ཏུ་འདོམས། །
རང་སྣང་རྣམ་དག་འོག་མིན་ཆེན་པོ་རུ། །དགོངས་རྒྱུད་ཟབ་མོས་བསྙད་པའི་རྡོ་
རྗེའི་ཆོས། ༤ །རྫོགས་པ་ཆེན་པོའི་རྒྱུད་སྡེ་དཔག་མེད་དག །མེ་རི་འབར་བའི་
- 496-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུར་ཁྲོད་ཆེན་པོ་རུ། །རིག་ཀུན་འདུས་པའི་ཁྱབ་བདག་རྡོ་རྗེ་སེམས། །རྫུ་འཕྲུལ་
རོལ་པ་ཆེན་པོའི་གར་བསྒྱུར་བ། ༥ །སྤྲུལ་པའི་སྐུ་མཆོག་དགའ་རབ་རྡོ་རྗེ་ལ། །
གསང་བའི་བདག་པོ་ཕྱག་ན་རྡོ་རྗེ་ཡིས། །སྡེབ་སྦྱོར་ཚིག་ལ་བརྟེན་ཏེ་རྒྱུད་རྣམས་
གསུངས། །དེ་ཡིས་ཨ་ཏིའི་རྒྱུད་སྡེ་མཐའ་དག་ཀུན། ༦ །འབུམ་ཕྲག་དྲུག་ཅུའི་
བཀའ་རུ་ལེགས་བསྡུས་ཏེ། །གནས་མཆོག་ཆེན་པོ་སོ་ས་གླིང་ཉིད་དུ། །འཇམ་
དཔལ་སྤྲུལ་པ་མཉྫམི་ཏྲ་ལ། །རང་གནས་ངེས་པའི་སྒོ་ནས་གདམས་པར་མཛད།
༧ །དེ་ཡི་སྡེ་གསུམ་མན་ངག་སོ་སོར་བཀྲལ། །རྒྱ་ནག་རི་བོ་དེ་ཤར་གནས་མཆོག་
ཏུ༑ ༑རིག་འཛིན་ཆེན་པོ་ཤྲཱི་སེང་ཧ་ལ། །ཡིད་འཛིན་བློ་བྲལ་གཉུག་མའི་ངང་ནས་
བཤད། ༨ །གང་དེས་ཕྱི་ནང་གསང་བ་ཡང་གསང་སྐོར། །མན་ངག་དགོངས་
དོན་ལེགས་བཀྲལ་ཕྱི་རབ་ཀྱི། །བསྐལ་བཟང་ཚོགས་ལ་རྒྱ་གར་བྷ་སེང་རུ། །
མཆོག་ཐུན་བརྙེས་པ་ཛྙཱ་ན་སཱུ་ཏྲ་ལ། ༩ །རྟོགས་པ་མངོན་དུ་གྱུར་པའི་སྒོ་ནས་
གསུངས། །དེ་ཡིས་དབུས་འགྱུར་འོད་མའི་ཚལ་གྱི་གནས། །འཕོ་ཆེན་དངས་
མའི་སྐུ་བརྙེས་བི་མ་ལར། །མངོན་སུམ་རང་གནས་གཏན་ལ་ཕབ་ཏེ་བཤད།༡༠ །
དེ་ཚེ་རྒྱལ་པོ་ཁྲི་སྲོང་སྡེའི་བཙན་གྱི། །པདྨ་འབྱུང་གནས་བི་མ་མི་ཏྲ་སོགས། །བྷོ་
ཊའི་གླིང་འདིར་སྣང་བའི་རྒྱན་དུ་དྲངས། །དེའི་ཚེ་ཚངས་པ་ལྷ་ཡིའི་མེ་ཏོག་
དང༌། ༡༡ །ཉང་བན་ཤ་ཡི་སྤྱན་ཅན་ལ་སོགས་པ། །བསྐལ་བཟང་སྣོད་ལྡན་སློབ་
མའི་ཚོགས་རྣམས་ལ། །སྡེ་གསུམ་ཀློང་དགུ་མན་ངག་བརྒྱ་ཕྲག་སོགས། །འཕོ་
ཆེན་སྐུར་བཞེངས་སློབ་དཔོན་རྣམ་གཉིས་ཀྱི། ༡༢ །བརྩེ་བས་རྗེས་བཟུང་སྣོད་ལྡན་
ཚོགས་ལ་གདམས། །འོད་གསལ་རྡོ་རྗེ་སྙིང་པོའི་ཉིན་བྱེད་དབང་། །གངས་ཅན་
སྐྱེ་འགྲོ་ཀུན་གྱི་དཔལ་དུ་ཤར། །དེས་ན་མཆོག་གསང་རྫོགས་པ་ཆེན་པོའི་དོན། ༡༣ ་ །
ཀུན་བཟང་རྡོ་རྗེ་འཆང་ཆེན་ནས་བཟུང་སྟེ། །ད་ལྟའི་རིག་འཛིན་བརྒྱུད་པའི་ཚོགས་
རྣམས་ཀུན། །གྲུབ་པའི་ས་བརྙེས་ཟག་ཕུང་འོད་སྐུར་གྲུབ། །ཆོས་རྣམས་ཀུན་
- 497-



སྤྱི་དོན་གསུམ་པ།
གྱི་ཡང་ཟབ་འདི་རྨད་བྱུང་། ༡༤ །ཟབ་གསང་མན་ངག་སྙིང་པོའི་མཐར་ཐུགས་དོན། །
འཁོར་འདས་ཆོས་རྣམས་ཀུན་གྱི་བྱེད་པོ་མཆོག །འབུམ་ཕྲག་དྲུག་བཅུའི་རྒྱུད་ཀྱི་
རྒྱལ་པོ་ཆེའི། །ལེགས་བཤད་འོད་སྟོང་སྣང་བའི་དཀྱིལ་འཁོར་མཛེས། ༡༥།
འོཇམ་དཔལ་བཤེས་གཉེན་ཡེ་ཤེས་སྒྱུ་མའི་འཕྲུལ། །སྐྱེ་དགུའི་བསོད་ནམས་དཔྱིད་
དུ་ཡོངས་ཤར་བ། །གཞན་ཕན་བྱང་ཆུབ་སེམས་ཀྱི་རྒྱུད་བརླན་ཤིང་། །མཁྱེན་
བརྩེ་ནུས་པའི་འོད་ཟེར་སྟོང་འབར་བ། ༡༦ །རྨད་བྱུང་ལས་ཀྱང་རྨད་བྱུང་གསང་བའི་
མཛོད། །རྒྱུད་ཀྱི་རྒྱལ་པོ་དེ་ཉིད་ངེས་པའི་དོན། །ལེགས་བཤད་ཉི་ཟླའི་དཀྱིལ་
འཁོར་འོད་སྟོང་འབར། །ཕུན་ཚོགས་རྨད་བྱུང་བྱེ་བའི་འབྱུང་གནས་མཆོག ༡༧ །
གྲུབ་དབང་ཆོས་ཀྱི་ཉི་མ་མགོ་ཚྭ་ཞེས། །ཐུབ་བསྟན་རབ་རྒྱས་གླིང་གི་ཆོས་གྲྭ་ཆེ། །
གླེགས་བམ་ཟད་མེད་གཏེར་གྱི་མཛོད་ཆེན་པོ། །དགེ་ལེགས་འདོད་པ་འཇོ་བའི་
སྤར་གྱི་འཕྲུལ། ༡༨ །དོན་གཉེར་སྐྱེ་བོའི་ཚོགས་ཀུན་གསོས་སུ་ལོངས། །འདིས་
མཚོན་དུས་གསུམ་བསགས་པའི་དགེ་རྩ་ཀུན། །རྒྱལ་བའི་བསྟན་པ་ཕྱོགས་བཅུར་
རྒྱས་པ་དང་། །བསྟན་འཛིན་ཐུགས་བསྐྱེད་བཞེད་དོན་ཡིད་བཞིན་འགྲུབ། ༡༩ །
དགེ་འདུན་སྡེ་རྣམས་ཐུགས་མཐུན་ཁྲིམས་གཙང་ཤིང་། །བསླབ་གསུམ་བདུད་རྩིའི་
ཟས་ཀྱི་བཅུད་འཐུང་ནས། །མང་ཐོས་སྡེ་སྣོད་མགྲིན་པའི་རྒྱན་འཆང་བའི། །རྒྱལ་
བསྟན་དྲི་མེད་ཕྱོགས་བཅུར་རྒྱས་གྱུར་ཅིག ༢༠ །མཐའ་ཡས་མཁའ་ཁྱབ་སྲིད་པའི་
འགྲོ་བ་ཀུན། །མ་འབད་བཞིན་དུ་གདོད་མའི་ཀློང་ཆེན་པོར། །ཕྱམ་གཅིག་གྲོལ་
ཏེ་ནང་དབྱིངས་བུམ་པའི་སྐུར། །གདོད་མའི་ཀློང་དུ་གཏན་སྲིད་ཟིན་པར་ཤོག ༢༡ །
དེ་ལྟར་རང་བཞིན་འོད་གསལ་རྫོགས་པ་ཆེ། །ཐུན་མིན་ཐེག་རྩེ་གསང་བའི་མཛོད་
ཆེན་པོའི། །ཕྱོགས་ཀྱི་ཐ་གྲུ་ཀུན་ཏུ་ཁྱབ་པ་དང་། །སྲིད་མཐའི་བར་དུ་དར་སྨིན་
རྒྱས་གྱུར་ཅིག ༈ །ཅེས་པ་འདིའང་གསང་ཆེན་ངེས་པའི་རྒྱུད་ཀྱི་རྒྱལ་པོ་ཆེན་པོ་
ཀུན་བྱེད་རྒྱལ་པོའི་ལེགས་བཤད་ཀུན་བཟང་དགོངས་རྒྱན་འདི་ཉིད་སྤར་དུ་བསྐྲུན་
• 498 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྐབས་སུ། ལུགས་གཉིས་དྲིན་གྱིས་བསྐྱང་བའི་མཁན་རིན་པོ་ཆེ་ཨོ་རྒྱན་མགོན་
དང་དབོན་དམ་ཆོས་བསོད་ནམས་གཉིས་ཀྱི་བཀའ་ཡིས་བསྐུལ་ངོར་མ་ལྡོག་ཙམ་དུ་
མགོ་ཚྭ་སྤྲུལ་མིང་འཛིན་པ་པདྨ་མདོ་སྔགས་བསྟན་འཛིན་ནམ་ཆོས་ཉིད་རྡོ་རྗེས་བྲིས་
པ་དགེ་ལེགས་འཕེལ། །དགེའོ། །དགེའོ། །སརྦ་མངྒ་ལཾ།། །།
- 499 -



佛学院内部资料
