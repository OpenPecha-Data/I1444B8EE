༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
WOOEGS1017177
ImageGroup:
ISBN:
100EGS1017179
n/a
LCCN:
||2006554867
Title:
ཀུན་བྱེད་རྒྱལ་པོའི་འགྲེལ་པ་
kun byed rgyal po'i 'grel pa
Author:
གཞན་ཕན་འོད་ཟེར
gzhan phan 'od zer
n/a
Descriptor:
Original Publication:
Place:
bla rung snga 'gyur dpe tshogs;9-10
|[larungar]
gser ljongs bla ma rung Inga rig nang bstan slob grwa chen mo
Publisher:
Date:
2005
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006.



VERU



དུ་
*r.
སྟེཅས་ཀ
མ་ན
༄༅། །ཆོས་ཐམས་ཅད་རྫོགས་པ་ཆེན་པོ་བྱང་ཆུབ་ཀྱི་སེམས་
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་
རྒྱན་ཞེས་བྱ་བ་བཞུགས་སོ། །
པོད་དང་པོ།
གཞན་ཕན་འོད་ཟེར་གྱིས་བརྩམས།
གy



བབས་པ་ལ་བབབ་པ་་་་
༢།
དཀར་ཆག
༄༅། །ཆོས་ཐམས་ཅད་རྫོགས་པ་ཆེན་པོ་བྱང་ཆུབ་ཀྱི་སེམས་
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན་ཞེས་བྱ་
བ་བཞུགས་སོ། །
དེ་ལས་འདིར་ལེའུ་བརྒྱད་ཅུ་རྩ་བཞི་ཡོད་པའི་ནང་ནས་ཐོག་མ་ཡིན་པས་ན་དང་
པོའི་འགྲེལ་བ་་་་་་་་་
་་་་་་་་་ ༡
བྱང་ཆུབ་ཀྱི་སེམས་ཀུན་བྱེད་རྒྱལ་པ་ལས་ཆོས་ཉིད་ཀྱི་རང་མདངས་མངོན་དུ་ཕྱུང་
ནས་བསྟན་པའི་ལེའུ་སྟེ་གཉིས་པའི་འགྲེལ་བ་་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་ཀུན་བྱེད་རྒྱལ་པོས་བྱས་
པ་ལས་ཇི་ལྟར་བྱུ ང་བའི་ཁུ ངས་བསྟ ན་པའི་ལེ འུ་སྟེ ་གསུ མ་པའི་
འགྲེལ་་་་་་་་་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ང་ཉིད་ཀྱི་མཚན་གྱི་དོན་རྒྱ་ཆེར་བཤད་པའི་
ལེའུ་སྟེ་བཞི་བའི་འགྲེལ་བ་་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་དོན་གྱི་འགྲེལ་བའི་ལེའུ་སྟེ་ལྔ་བའི་
འགྲེལ་བ་་་་་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྩ་བ་གཅིག་པའི་ལེའུ་སྟེ་དྲུག་པའི་
འགྲེལ་བ་་་་
་་་༥༣
བྱང་ཆུབ་ཀྱི་སེམས་ཀུན་བྱེད་རྒྱལ་པ་ལས་རྣམ་གྲངས་བསྡུས་པའི་ལེའུ་སྟེ་བདུན་
པའི་འགྲེལ་བ་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཉིད་ཀྱི་རང་བཞིན་གཅིག་ལས་ཆོས་
I
，，
，
，
་་་་་་་་་་་་་་་་་་་་ ༣༤
་་་་་་་་་་་་༤༣
EEE-GELEEEEE
，
་་་་་་་་༤༨
་༌་ ༨༥



་ ་་་་་་་་་་་་་་་་་་་་
གསལ་བས་
༌༌༌་་་་་་་་
་་་་་་་་་་་
་་ས
འབའ་ འབའ་བ་ ༡༨༩
་་་
་་་་་་་་་་་་་
ཉིད་ཀྱི་ཡུལ་ཀུན་ལ་བཀོད་པའི་ལེའུ་སྟེ་བརྒྱད་པའི་འགྲེལ་བ་་་་་་་་་་་་་་ ༡༠༠
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་གོལ་སྒྲིབ་སྐྱོན་སེལ་གྱི་ལེའུ་སྟེ་དགུ་བའི་
འགྲེལ་པ་་་་་་་་་་་་་་་
་་༌་་བ སམ་བ་་་་་ ༡༡༥
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཕུན་སུམ་ཚོགས་པ་ཤིན་ཏུ་དཀོན་པའི་
ལེའུ་སྟེ་བཅུ་བའི་འགྲེལ་པ་་་་་་
་་་་་་་་་་ ༣༨
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཐམས་ཅད་ཀྱི་རྩ་བ་བྱང་ཆུབ་ཀྱི་
སེམས་ཀུན་བྱེད་རྒྱལ་པོ་ཉིད་ཁོ་ནར་འདུས་པའི་ལེའུ་སྟེ་བཅུ་གཅིག་པའི་འགྲེལ་བ་
་་་་་་་་་་་་་་་་་་༡༨༣
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ངེས་པར་ལུང་ཁུངས་བསྟན་པའི་ལེའུ་སྟེ་
བཅུ་གཉིས་པའི་འགྲེལ་བ་་་་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སེམས་ཀྱི་བཤད་ལུགས་ཀྱི་ལེའུ་སྟེ་བཅུ་
གསུམ་པའི་འགྲེལ་བ་་་་
ཡབ་འདབས་དང་དཔའ་དང་དཔའ་བ་འབའ་བ་ས༡༩༦
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྐལ་མེད་ལ་གསང་བར་གསུང་པའི་ལེའུ་
སྟེ་བཅུ་བཞི་པའི་འགྲེལ་བ་་་་་་་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རང་བཞིན་རྣམ་པ་གསུམ་མངན་དུ་ཕྱུང་
བའི་ལེའུ་སྟེ་བཅོ་ལྔ་བའི་འགྲེལ་བ་་་
ཨ་་་༢༡༢
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སེམས་དཔའ་རྡོ་རྗེ་ལ་གདམས་ངག་ཕོག་
པའི་ལེའུ་སྟེ་བཅུ་དྲུག་པའི་འགྲེལ་བ་་་་
༢༤༦
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྐུ་གདུང་གཏད་པའི་ལེའུ་སྟེ་བཅུ་བདུན་
པའི་འགྲེལ་བ་་་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བཙལ་བས་མི་འགྲུབ་པའི་ལེའུ་སྟེ་བཅོ་
བརྒྱད་པའི་འགྲེལ་བ་་་་་་
་་་་་་་་་་་་་པས་ས་པས་ ༢༥༣
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་མ་བཙལ་ལྷུན་གྱིས་གྲུབ་པའི་ལེའུ་སྟེ་
- 2 -
འབགས་པ་ ༢༠༨
.
.
.
..
༌་་་་་་་་་་་་༌་་་་་་་་་ ༢༥༠
.
.
•



་ ༢༥༩
་་་་་༣༠༦
བས་བདག་
ལ་བ་པ་ཡ་ ༣༡༠
ས
བཅུ་དགུ་བའི་འགྲེལ་བ་་་
བྱང་ཆུབ་ཀྱི་སེམས་ཀུན་བྱེད་རྒྱལ་པོའི་མདོ་ལས། ཆོས་ཐམས་ཅད་བྱང་ཆུབ་ཀྱི་
སེམས་ཀུན་བྱེད་ལས་བྱུང་བའི་ཁུངས་ཀྱི་ལེའུ་སྟེ་ཉི་ཤུ་བའི་འགྲེལ་བ་་་་་་ ༢༦༣
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལཾས་གཏན་ཚིག་བཤད་ལུགས་ཀྱི་ལེའུ་སྟེ་ཉི་
ཤུ་རྩ་གཅིག་པའི་འགྲེལ་བ་་་་་་་་་་་་་་་ བ་བ་བ་བཀང་བ་བ་བཀང་བ་དར་བ་འདས་པ་དང་བཟའ་བ ས་མང་བ་ ༢༦༩
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱ་མེད་རྫོགས་པའི་ལུང་བཅུ་ལས་མི་
གནས་ཡུལ་མེད་ཀྱི་ལེའུ་སྟེ་ཉི་ཤུ་རྩ་གཉིས་པའི་འགྲེལ་བ་་་་་་་་་་་་་་་་་ ༢༧༦
བྱ་མེད་རྫོགས་པ་ལས་ལྟ་བ་ཡུལ་མེད་ཀྱི་ནམ་མཁའི་དགོངས་པ་བསྟན་པའི་ལེའུ་
སྟེ་རྩ་གསུམ་པའི་འགྲེལ་བ་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱ་མེད་རྫོགས་པ་ཕྱག་རྒྱ་འགྱུར་མེད་ཀྱི་
ལུང་གི་ལེའུ་སྟེ་རྩ་བཞི་བའི་འགྲེལ་་་་་་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རང་སེམས་སྟོན་པར་བྱུང་བའི་ལེའུ་སྟེ་རྩ་
ལྔ་པའི་འགྲེལ་བ་་་་
་་་་་་་་་་་ ༣༡༣
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱ་མེད་རྫོགས་པ་བསྒོམ་དུ་མེད་པའི་ལེའུ་
སྟེ་རྩ་དྲུག་པའི་འགྲེལ་བ་་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱ་མེད་རྫོགས་པ་རྣམ་དག་དབྱིངས་ཀྱི་
ལུང་བསྟན་པའི་ལེའུ་སྟེ་རྩ་བདུན་པའི་འགྲེལ་བ་་་་་་་་་་་་ ་་་་་་་་་་ ༣ ༣༠
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱ་མེད་རྫོགས་པ་འགྱུར་མེད་བཙལ་བས་
མི་རྙེད་པའི་ལེའུ་སྟེ་རྩ་བརྒྱད་པའི་འགྲེལ་བ་ བ་ ལ་བས་་་ ༣ ༣༦
དོན་དགུ་པ་སེམས་ཉིད་གཞི་བཞག་ཆེན་པོ་རྒྱུ་འབྲས་བྱ་རྩོལ་ལས་འདས་པས་མ་
བཅོས་རྣལ་དུ་བཞག་པའི་ལེའུ་ཉེར་དགུ་པ་་་་་ ་་་་་དང་་ས་་་དང་་ས་་་་་་་་་་་ ༣༤ ༦
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྡོ་རྗེ་སེམས་དཔའི་རང་བཞིན་མི་ནུབ་
པའི་རྒྱལ་མཚན་གྱི་ལེའུ་སྟེ་སུམ་ཅུ་བའི་འགྲེལ་བ་ ་་་ ༣༧༤
generere
TOTO
༤
བ་བསད་་་ ༣༢༠
༤
.
.
..
..



LE
.
..
.
བ་ ༩༦ར
་་་་་་་་་་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྡོ་རྗེ་ཚིག་དྲུག་གི་ལེའུ་སྟེ་སུམ་ཅུ་རྩ་
གཅིག་པའི་འགྲེལ་བ་་་
བྱང་ཆུང་ཀྱི་སེམས་ཀུན་བྱེད་རྒྱལ་པོ་ལས་ངེས་པ་ཚིག་བཞིའི་ལེའུ་སྟེ་སུམ་ཅུ་རྩ་
གཉིས་པའི་འགྲེལ་བ་་་་་་་
་་་་་་་ ༩༧༣
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ངེས་པའི་ལུང་དང་དྲང་བའི་ལུང་བསྟན་
པའི་ལེའུ་སྟེ་སུམ་ཅུ་རྩ་གསུམ་པའི་འགྲེལ་བ་་་་་
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་དགོངས་པ་འདུས་པའི་
ལུང་གི་ལེའུ་སྟེ་སུམ་ཅུ་རྩ་བཞི་བའི་འགྲེལ་བ་
་༤ ༨༦
PTTPOLPETREFTITUTE OTOT
༧༦
..
.
.
....
.
..
...
.
.
• 4 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
༄༅། །ཆོས་ཐམས་ཅད་རྫོགས་པ་ཆེན་པོ་བྱང་ཆུབ་ཀྱི་སེམས་
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་
རྒྱན་ཞེས་བྱ་བ་བཞུགས་སོ། །
ན་མོ་གུ་རུ་ཨརྱ་མཉྫ་ཤྲཱི་ཡེ། ཤེས་བྱའི་མཁའ་དབྱིངས་སྒྲིབ་པ་མེད་སྤྱན་ཇི་སྙེད་ཇི་
བཞིན་གཟིགས་གྱུར་ཅིང་། །ཕན་བདེ་འོད་ཟེར་ཤིན་ཏུ་མཐའ་ཡས་ས་གསུམ་སྐྱེ་
དགུའི་བླ་མར་གཤེགས། །གདོད་མའི་མགོན་པོ་ཀུན་ཏུ་བཟང་དེ་སྐུ་གསུམ་མཛད་
པའི་ཕྲིན་ལས་ཅན། །མ་ལུས་སྲིད་ཞིའི་དཔལ་དུ་གྱུར་ལ་ཀུན་ནས་དགའ་བའི་
གཙུག་གིས་མཆོད། །གང་གི་རང་བཞིན་གདོད་ནས་སྤྲོས་བྲལ་ནང་གསལ་ཆོས་
སྐུའི་རང་གདངས་ཉིད། །མ་འགགས་ཡེ་ཤེས་ཀུན་ནས་རང་གསལ་ཐུགས་རྗེའི་
རོལ་བའི་ཆ་གང་ཞིག །བརྗོད་མེད་བརྗོད་པ་ཀུན་གྱི་གཞིར་གྱུར་བརྗོད་བྲལ་ཨ་
ཏིའི་རྒྱུད་རྒྱལ་ཉིད། །ཞུ་དང་སྡུད་པོའི་ཚུལ་དུ་རང་སྣང་སེམས་དཔའ་རྡོ་རྗེ་ཉིད་ལ་
འདུད། །དག་པ་གཉིས་ལྡན་ཆོས་སྐུའི་དབྱིངས་ནས་མཁྱེན་བརྩེའི་འོད་ཟེར་སྟོང་
འབར་བ། །གདུལ་བྱའི་དཔལ་དུ་འགོག་མེད་འཆར་མཛད་ཐུགས་བསྐྱེད་སྨོན་པའི་
རྣམ་འགྲོས་ཅན། །འགྲོ་བའི་ཡིད་ཀྱི་མུན་པ་མ་ལུས་ཅིག་ཅར་སེལ་བའི་རྟ་བདུན་
དབང་། །དགའ་རབ་དཔའ་བོ་དགྱེས་པ་རྡོ་རྗེས་བྱང་ཆུབ་བར་དུ་བདག་རྒྱུད་་་་་
སྐྱོངས། །མཁྱེན་རབ་ཡེ་ཤེས་ཐུགས་ཀྱི་མཁའ་ལ་བརྩེ་བའི་སྤྲིན་ཚོགས་ར་་་་་
འཁྲིགས་ཤིང་། །མཐུ་སྟོབས་ནུས་པའི་གློག་གི་ཕྲེང་བས་རྣམ་བཞིའི་ཕྲིན་ལས་རབ་
ཏུ་ངོམ། །གསང་ཆེན་དབྱར་རྔའི་སྒྲ་ཆེན་སྒྲོགས་བཞིན་ཕན་བདེའི་གྲུ་ཆར་འབེབ་
མཁས་པ། །མཁས་གྲུབ་ཡོངས་ཀྱི་གཙུག་གི་རྒྱན་གཅིག་རྒྱལ་དབང་པདྨས་ཤིས་པ་
སྩོལ། །མདོ་རྒྱུད་སྤྱི་དང་ཁྱད་པར་ངེས་གསང་རྫོགས་པ་ཆེ། །གངས་ལྗོངས་སྣང་
- 1 -



ལེའུ་དང་པོ།
བའི་དཔལ་དུ་འདྲེན་པའི་ཤིང་རྟ་མཆོག །ཤྲཱི་སིང་བཱི་མ་བེ་རོ་གཡུ་སྒྲ་སྐ་ཅོག་སོགས། །
བསྒྱུར་མཛད་སྤྲུལ་པའི་ལོ་པཎ་རྣམས་ཀྱང་གཙུག་ཏུ་མཆོད། །ཡེ་གྲོལ་ལྟ་བའི་རྩལ་
ཆེན་རབ་རྫོགས་པས། །ཐེག་མཆོག་གངས་རིའི་སྤོ་ལ་གནས་བཅས་ཏེ། །
རྣམ་དཔྱོད་རིག་པའི་གཡུ་རལ་སྤྲུགས་མཛད་པ། །སྨྲ་བའི་སེང་གེ་རོང་ཟོམ་ཆེན་
པོར་འདུད། །གདོད་མའི་མགོན་པོའི་ཡེ་ཤེས་རང་རྩལ་ཉིད། །ཐུགས་རྗེ་སྤྲུལ་པའི་
ངོ་བོར་ཡོངས་ཤར་ནས། །སྒྲིབ་བྲལ་ཆོས་སྐུའི་རང་ཞལ་སྟོན་མཛད་པ། །ཀློང་ཆེན་
རབ་འབྱམས་སྙིང་གི་པདྨོར་རོལ། །རབ་འབྱམས་རྩ་གསུམ་རྒྱལ་པའི་སྤྱི་གཟུགས་་་
མཆོག །གང་འདུལ་གདུལ་བྱའི་དཔལ་དུ་ཡོངས་སྣང་བ། །བཀའ་དྲིན་འགྲན་བྲལ་
རྩ་བའི་བླ་མ་དེ། །བྱང་ཆུབ་བར་དུ་རིགས་ཀྱི་བདག་པོར་བརྟེན། །ཀུན་ཏུ་བཟང་
མོའི་ཡེ་ཤེས་སྒྱུ་འཕྲུལ་གར། །སྲིད་ཞིར་དབང་བསྒྱུར་རྒྱལ་ཀུན་བསྐྱེད་པའི་ཡུམ། །
ཀ་དག་དབྱིངས་ཀྱི་རྗེ་མོ་རལ་གཅིག་མས། །དེང་འདིར་བཀའ་འདི་བཀྲོལ་་་་་
གནང་བ་སྩོལ། །སེམས་ཉིད་རང་བཞིན་གཟོད་ནས་འོད་གསལ་རང་བཞིན་གཞི་ཡི་
ཀུན་ཏུ་བཟང་། །མཉམ་ཉིད་དྲི་མེད་ཆོས་སྐུའི་མཁའ་དབྱིངས་སྤྲོས་ཀུན་རབ་ཞིའི་་
ངང་ཉིད་ལས། །གདངས་ཀྱི་ཡེ་ཤེས་སེམས་དཔའ་རྡོ་རྗེ་ཡུལ་དྲུག་འཛིན་པའི་རྣམ་
པར་ཤེས། །གཟུང་དང་འཛིན་པ་གཉིས་སུ་མེད་གང་ཀུན་བྱེད་རྒྱུད་རྒྱལ་གསལ་་་་་
བར་བྱ། །
འདིར་རྒྱུད་ཐམས་ཅད་ཀྱི་རྒྱལ་བོ། ལུང་ཐམས་ཅད་ཀྱི་རྩ་བ། མན་ངག་ཐམས་ཅད་
ཀྱི་ཉིང་ཁུ། བསྟན་པ་ཐམས་ཅད་ཀྱི་སྙིང་པོ། ཐེག་པ་ཐམས་ཅད་ཀྱི་ཡང་རྩེ། བཀའ་
ཐམས་ཅད་ཀྱི་འགྲེལ་བ། ལྟ་བ་ཐམས་ཅད་ཀྱི་མེ་ལོང་། རྒྱུད་དང་མདོ་སྡེ་ཀུན་གྱི་སྤྱི་
འགྲེལ། ཆོས་ཐམས་ཅད་ཀྱི་མདོ། རྒྱལ་བ་ཐམས་ཅད་སྐྱེད་པར་བྱེད་པའི་ཡུམ། མ་
རིག་པའི་མུན་པ་སེལ་བར་བྱེད་པ། ཡེ་ཤེས་ཆེན་པོའི་སྣང་བ་འཆར་བར་བྱེད་པ།
ཉོན་མོངས་པའི་ཕྲེང་ཐག་གཅོད་པར་བྱེད་པ། །སྡུག་བསྔལ་གྱི་རྒྱ་མོ་འདྲལ་བར་་་
-2-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱེད་པ། མ་བཅོས་དོན་གྱི་ལུང་། སྐལ་ལྡན་ཐམས་ཅད་དུས་གཅིག་ལ་གྲོལ་བར་
བྱེད་པའི་རྒྱུད། བྱང་ཆུབ་ཀྱི་སེམས་ཀུན་བྱེད་རྒྱལ་པོ། ལྟ་བ་ནམ་མཁའ་དང་མཉམ་
པ། སེམས་ཉིད་བྱ་བཙལ་མེད་པའི་རྒྱུད་ཀྱི་རྒྱལ་པོ་ཆེན་པོ་འདི་འཆད་པར་བྱེད་པ་
ལ་གསུམ་སྟེ། བཤད་པ་ལ་འཇུག་པའི་རྒྱུ་དང་། རྒྱུད་དངོས་ཇི་ལྟར་བཤད་པ།
ཡོངས་སུ་རྫོགས་པའི་དོན་ནོ། །དང་པོ་ལ་གཉིས་ཏེ །མཚན་གྱི་དོན་དང་། ཕྱག་གི་
དོན་ནོ། །དང་པོ་ལ་མཚན་རྒྱ་སྐད་ལྟར་སྨོས་པ་དང་། བོད་སྐད་ལྟར་སྨོས་པ། སྐད་
གཉིས་ཤན་སྦྱར་བ། མཚན་གྱི་དོན་བཤད་པ་དང་བཞི་ལས། དང་པོ་ནི། རྒྱ་གར་
གྱི་ཡུལ་ན་སྐད་རིགས་ཆེན་པོ་མི་འདྲ་བ་བཞི་ཡོད་པ་ལས་ཁྱད་པར་དུ་འཕགས་་་་་
ལེགས་སྦྱར་སཾ་སྐྲྀ་ཏ་ལྷའི་སྐད་དུ་རྒྱུད་ཀྱི་རྒྱལ་པོ་ཆེན་པོ་འདི་ཉིད་ཀྱི་མཚན་ལ། །
སརྦ་དྷརྨ་མ་ཧཱ་སནྟི་བོ་དྷི་ཙིཏྟ་ཀུ་ལ་ཡ་རཱ་ཛཱ། ཞེས་གསུངས་ལ། གཉིས་པ་དེ་བོད་
སྐད་དུ་བསྒྱུར་ན་ཆོས་ཐམས་ཅད་རྫོགས་པ་ཆེན་པོ་བྱང་ཆུབ་ཀྱི་སེམས་ཀུན་བྱེད་་་་་
རྒྱལ་པོ། ཞེས་གསུངས་ཏེ། གསུམ་པ་སྐད་དེ་གཉིས་ཤན་སྦྱར་ན། སརྦ་དྷརྨ་ནི་ཆོས་
ཐམས་ཅད་དང་། དེ་བཞིན་དུ་མ་ཧཱ་སནྟི་རྫོགས་པ་ཆེན་པོ། བོ་དྷི་ཙིཏྟ་བྱང་ཆུབ་ཀྱི་
སེམས།
ཀུ་ལ་ཡ་རཱ་ཛཱ་ནི་ཀུན་བྱེད་རྒྱལ་པོ་ཞེས་པའོ། །བཞི་པ་མཚན་དེའི་དོན་ནི། སྤྱིར་
མཚན་གྱི་འདོགས་ཚུལ་ལ་ས་ལུ་ལྗང་པའི་མདོ་ཅེས་པ་ལྟ་བུ་དཔེ་ལ་བཏགས་པ་་་་་
དང་། ཤེར་ཕྱིན་འབུམ་པ་ལྟ་བུ་ཚད་ཀྱི་སྒོ་ནས་བཏགས་པ་དང་། བློ་གྲོས་རྒྱ་མཚོས་
ཞུས་པའི་མདོ་ལྟ་བུ་གང་ཟག་གི་མིང་གིས་བཏགས་པ་དང་། དགེ་བའི་རྩ་བ་ཡོངས་
སུ་འཛིན་པའི་མདོ་ཞེས་པ་ལྟ་བུ་བྱེད་ལས་ལས་བཏགས་པ་དང་། ལང་ཀར་་་་་་་
གཤེགས་པའི་མདོ་ལྟ་བུ་ཡུལ་གྱི་སྒོ་ནས་བཏགས་པ་དང་། ཡབ་སྲས་མཇལ་བའི་
མདོ་ལྟ་བུ་དུས་ཀྱི་སྒོ་ནས་བཏགས་པ་དང་། ཏིང་འཛིན་རྒྱལ་པོའི་མདོ་ལྟ་བུ་དོན་གྱི་
སྒོ་ནས་བཏགས་པ་རྣམས་ཡོད་པ་ལས། འདིར་ནི་བརྗོད་བྱའི་དོན་གྱི་སྒོ་ནས་མཚན་
བཏགས་པ་སྟེ། འདི་ལྟར་གཞི་ལམ་འབྲས་བུའི་བསྡུས་པའི་ཆོས་ཐམས་ཅད་ད་ལྟའི་



ལེའུ་དང་པོ།
རང་སེམས་མ་བཅོས་མཉམ་པ་ཆེན་པོ་ཀ་དག་སྐྱེ་བ་མེད་པ་འདི་ཉིད་ཀྱི་ཀློང་དུ་རང་
བྱུང་ལྷུན་གྲུབ་ཀྱི་ཚུལ་དུ་མ་འདྲེས་པར་ཡོངས་སུ་རྫོགས་ཤིང་འདུས་པས་ན་རྫོགས་
པ་ཞེས་གསུངས་ཏེ། མདོ་བཅུ་ལས། སྣང་སྲིད་སྣོད་བཅུད་ཐམས་ཅད་དང༌། །
སངས་རྒྱས་སེམས་ཅན་ཐམས་ཅད་དང་། །བསྟན་པའི་ཐེག་པ་ཐམས་ཅད་ཀུན། །
སེམས་ཉིད་རྫོགས་ཆེན་འདི་ལ་འདུས། །ཞེས་དང་། རྡོ་རྗེ་སེམས་དཔའ་སྙིང་གི་མེ་
ལོང་ལས། །རྫོགས་ཆེན་ཐེག་པའི་ངེས་ཚིག་ནི། །རིག་པ་བྱ་བྲལ་ངང་ལ་ཡེ་ཤེས་
རྫོགས་པས་རྫོགས། །བསྒོམ་པ་རྟོག་མེད་ངང་ལ་ཡེ་ཤེས་དྲི་མེད་རྫོགས་པས་་་་་་
རྫོགས། །
སྤྱོད་པ་བཅོས་མེད་ངང་ལ་ཡེ་ཤེས་བརྡལ་བ་རྫོགས་པས་རྫོགས། །ལྟ་བ་དགག་་་་
བསྒྲུབ་མེད་པའི་ངང་ལ་ཡེ་ཤེས་རྟོག་མེད་རྫོགས་པས་རྫོགས། །འབྲས་བུ་དམིགས་
མེད་ངང་ལ་ཡེ་ཤེས་ཉི་ཤུ་རྩ་ལྔ་རྫོགས་པས་རྫོགས། །ཞེས་སོགས་གསུངས་པ་ལྟར་
ལ༑ དེ་ལྟ་བུའི་སེམས་ཉིད་རང་བྱུང་གི་ཡེ་ཤེས་སྲིད་ཞི་ཀུན་ཁྱབ་ཆེན་པོ་འདི་ལས་
ཐོབ་བྱའི་འབྲས་བུ་མཐར་ཐུག་པ་གཞན་མེད་པ་དང་ཐེག་པ་ཀུན་གྱི་རྩེ་མོར་གྱུར་པ་
ཡིན་པས་ན་ཆེན་པོ་ཞེས་གསུངས་ཏེ། དེ་ཉིད་ལས། ཐེག་པ་ཀུན་གྱི་རྩེ་མོར་གྱུར་
པས་ཆེ། །གནས་ལུགས་དོན་ལ་ཡེངས་བ་མེད་པས་ཆེ། །ལྟ་བ་ཀུན་གྱི་རྩེ་མོར་གྱུར་
པས་ཆེ། །སྒོམ་པ་ཀུན་གྱི་རྩེ་མོར་གྱུར་པས་ཆེ། །སྤྱོད་པ་ཀུན་གྱི་རྩེ་མོར་གྱུར་པས་
ཆེ། །འབྲས་བུ་ཀུན་གྱི་རྩེ་མོར་གྱུར་པས་ཆེ། །འགྱུར་མེད་ངང་ལ་འགག་མེད་རྩོལ་
བས་ཆེ། །འཛིན་མེད་ངང་ལ་རྟོག་མེད་གསལ་བས་ཆེ། །ཞེན་མེད་ངང་ལ་ཆགས་
མེད་གསལ་བས་ཆེ། །བརྗོད་མེད་ངང་ལ་བདེ་ཆེན་གསལ་བས་ཆེ། །རྣམ་དག་བྱང་
ཆུབ་བརྡལ་པའི་སྙིང་པོ་ཡིན་པས་ཆེ། །བྱ་བཙལ་བྲལ་བའི་རིག་པ་དངོས་མེད་ཡིན་
པས་ཆེ། །བདེ་ཆེན་ངང་ལས་མི་གཡོ་མཉམ་པར་གནས་པས་ཆེ། །སྙིང་པོའི་དོན་ལ་
མི་གཡོ་མཉམ་པར་གནས་པས་ཆེ། །འཛིན་པའི་སྤྱོད་ཡུལ་མ་ཡིན་ཀུན་ལ་ཡོད་པས་
- 4 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆེ། །ཚིག་དང་ཡི་གེའི་གཏན་ལ་མི་ཕེབ་ཀུན་གྱི་སྙིང་པོ་ཡིན་པས་ཆེ། །ཞེས་པ་དང་།
ཐིག་ལེ་ཀུན་གསལ་ལས། རྫོགས་པ་ནི་ལྷག་མ་མ་ལུས་པའོ། །ཆེན་པོ་ནི་མ་བྱས་པ་
དང་གོང་ན་མེད་པའོ། །ཞེས་གསུངས་པ་ལྟར་ལ། དེ་ལྟ་བུའི་སྟོང་གསལ་འདུས་མ་
བྱས་པའི་སེམས་ཉིད་རང་བྱུང་གི་ཡེ་ཤེས་འདི་ལ་ཡེ་ནས་གཟུང་འཛིན་མཚན་མ་་་
ཆོས་ཀྱི་མ་གོས་པས་བྱང་བ་དང་། ཡོན་ཏན་ཐམས་ཅད་མ་བཙལ་ལྷུན་གྱིས་གྲུབ་
པས་ཆུབ་ཅེས་གསུངས་ཤིང་། ཐུགས་རྗེ་འགག་པ་མེད་པའི་རྩལ་གདངས་སོ་་་་
རང་རིག་པའི་ཡེ་ཤེས་ཀྱི་རྩལ་སྣང་འགག་མེད་དུ་གསལ་བས་སེམས། ཞེས་་་་་་
གསུངས་ཏེ། ཆོས་དབྱིངས་རིན་པོ་ཆེའི་མཛོད་ལས། རང་བྱུང་ཡེ་ཤེས་གཞི་ཀློང་
ཡངས་པ་ལ། །ཡེ་ནས་དྲི་མེད་འཁོར་བས་མ་གོས་བྱང༌། །ཡོན་ཏན་ལྷུན་གྲུབ་རྒྱུ་
འབྲས་འདས་པས་ཆུབ། །རང་རིག་སྙིང་པོ་འོད་གསལ་དག་པས་སེམས། །ཞེས་་་་་
གསུངས་སོ། །
གནས་ལུགས་རང་བྱུང་གི་ཡེ་ཤེས་དེ་ཉིད་འཁོར་འདས་ཀྱི་ཆོས་མ་ལུས་མི་ལུས་ལུས་
པ་མེད་པ་ཀུན་གྱི་བྱེད་པ་པོར་གྱུར་པའམ་འདི་ཉིད་ཀྱི་རྩལ་ལས་ཤར་བའི་མཉམ་པ་
ཆེན་པོ་གཅིག་གི་རང་བཞིན་ཡིན་ཞིང་རང་གི་ངོ་བོ་ཡེ་ནས་ལྷུན་གྲུབ་འདུས་མ་བྱས་
པ་ཡིན་པས་རྒྱུ་རྐྱེན་གཞན་གང་གིས་ཀྱང་བྱ་མི་དགོས་པར་བྱེད་པའི་མཁན་པོ་ཀུན་
ལས་རྒྱལ་པོ་རུ་གྱུར་པ་ཡིན་ཕྱིར་བླང་དོར་འབད་རྩོལ་དང་བྲལ་བར་བསྟན་པ་སྟེ། །
དེ་ལྟར་དོན་གྱི་སྒོ་ནས་མཚན་སྨོས་པའོ། །དེ་ལྟར་ཡང་རྒྱུད་འདི་ཉིད་ལས། ཇི་ལྟར་
སྣང་བའི་ཆོས་རྣམས་ཐམས་ཅད་ཀུན། །མ་ལུས་ཀུན་བྱས་བྱེད་ཅིང་བྱེད་འགྱུར་ཏེ། །
ཉིད་ལ་བྱ་མི་དགོས་ཏེ་ལྷུན་གྲུབ་པས། །ཀུན་བྱེད་རྒྱལ་པོ་ཞེས་སུ་བསྟན་པ་ཡིན། །
ཞེས་སོ། །
དེ་ལྟར་མཚན་བཏགས་ཤིང་ཀླད་དུ་སྨོས་པའི་དགོས་པ་ནི། དབང་པོ་རབ་ཀྱིས་ཆོས་
ཐམས་ཅད་ཡེ་ནས་བྱ་བཙལ་མེད་པར་བྱང་ཆུབ་སེམས་ཀྱི་ངོ་བོར་སངས་རྒྱས་པའི་་་་
རང་བཞིན་དུ་གོ་ནས་རྒྱུད་དོན་ཡོངས་སུ་རྟོགས་པའི་དགོས་པ་དང་། དབང་པོ་
，
5 -



ལེའུ་དང་པོ།
འབྲིང་གིས་དོན་གྱི་ཕྱོགས་ཙམ་རྟོགས་པའི་དགོས་པ་དང་། དབང་པོ་ཐ་མས་ཀྱང་
སྨན་སྣོད་ལ་ཁ་བྱང་བཏགས་པ་ལྟར་གླེགས་བམ་བཙལ་སླ་བའི་དགོས་པ་ཡོད་དོ། །
གཉིས་པ་ཕྱག་གི་དོན་ནི། དེ་ལ་བཅོམ་ལྡན་འདས་ཞེས་པ་ནི་སྤྱིར་བདུད་བཞི་ལ་་་
སོགས་པ་མི་མཐུན་པའི་ཕྱོགས་ཐམས་ཅད་བཅོམ་པ་ནི་སྤངས་པ་ཕུན་སུམ་ཚོགས་་་་
པ་དང་། ལེགས་པའི་ཡོན་ཏན་དྲུག་དང་ལྡན་པ་ནི་རྟོགས་པ་ཕུན་སུམ་ཚོགས་པ་་་
དང་། འཁོར་འདས་དང་རྟག་ཆད་ལ་སོགས་པའི་སྤྲོས་པའི་མཐའ་ཐམས་ཅད་ལས་
འདས་པ་ནི་ཞི་བའི་མཚན་ཉིད་ཅན་ཏེ། ཕལ་བོ་ཆེ་ལས། སྲིད་དང་ཞི་ལས་རྣམ་
གྲོལ་ཞིང་། །ཡོན་ཏན་རྒྱ་མཚོ་གཉིས་སུ་མེད། །སྤྲོས་པ་ཀུན་ལས་རབ་འདས་པའི། །
བཅོམ་ལྡན་འདས་ནི་མཁའ་རབ་ཞི། །ཞེས་གསུངས་ལ། དེ་ལས་ཀྱང་འདིར་ཆོས་
སྐུ་ལ་སྦྱར་ན། རིག་པ་བྱང་ཆུབ་ཀྱི་སེམས་སྐྱེ་འགག་མཚན་མའི་ཆོས་སུ་མ་གྲུབ་པས་
སྐྱེ་ཤི་དང་བྲལ་བའི་ཕྱིར་འཆི་བདག་གི་བདུད་བཅོམ། ཡུལ་མེད་ཟང་ཐལ་ཆེན་པོའི་
ངོ་བོར་གནས་པས་ལྷའི་བུའི་བདུད་བཅོམ། རང་བྱུང་འདུས་མ་བྱས་པའི་བདག་ཉིད་
ཡིན་པས་ཕུང་པོའི་བདུད་བཅོམ། ཀ་དག་གཞི་རྩ་དང་བྲལ་བའི་བདག་ཉིད་ཡིན་་་
པས་ཉོན་མོངས་པའི་བདུད་བཅོམ་པ་སྟེ། ཐིག་ལེ་ཀུན་གསལ་ལས། ཆོས་སྐུ་སྐྱེ་
མེད་འགག་པ་མེད་པས་འཆི་བདག་གི་བདུད་བཅོམ་མཚན་མ་མེད་པས་ཕུང་པོ་་་་
བདུད་བཅོམ། དེ་གཉིས་སུ་མེད་པས་ཉོན་མོངས་པའི་བདུད་དང་ལྷའི་བུའི་བདུད་
བཅོམ། དེ་ནི་ངང་གིས་བཅོམ་པ་ཡིན་ནོ། །ཞེས་གསུངས་ལ།
ལེགས་པའི་ཡོན་ཏན་དྲུག་གི་བདག་ཉིད་སྐུ་ལྔ་ཡེ་ཤེས་ལྔ་ཡི་ངོ་བོ་བོར་ཡེ་ནས་་་་་་་
བཞུགས་པ་ནི་ལྡན་པའི་དོན་ཏེ། དེ་ཉིད་ལས། ཆོས་སྐུ་ཡོན་ཏན་སྒོ་ཡངས་
པས། །ཡེ་ཤེས་ལྔ་དང་སྐུ་ལྔ་ལྡན། །ཞེས་པ་སྟེ། དེ་ཡང་ལེགས་པའི་ཡོན་ཏན་དྲུག་
ནི༑ སམྦུ་ཊ་ལས། དབང་ཕྱུག་དང་ནི་གཟུགས་བཟང་དང་། །དཔལ་དང་གྲགས་
དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་ལྡན་



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཞེས་བྱ། །ཞེས་པས་ཆོས་ཐམས་ཅད་ལ་དབང་བསྒྱུར་བའི་དབང་ཕྱུག་ནི་ངོ་བོ་ཉིད་
ཀྱིས་དག་པ་ཆོས་ཀྱི་སྐུ་དང་ཆོས་དབྱིངས་ཡེ་ཤེས་སོ། །མཚན་དཔེའི་གཟུགས་
བཟང་བ་ནི་ལོངས་སྤྱོད་རྫོགས་སྐུ་དང་མེ་ལོང་ཡེ་ཤེས་སོ། །ལེགས་པའི་ཡོན་ཏན་
ཀུན་གྱི་དཔལ་དང་ལྡན་པ་ནི་མངོན་པར་བྱང་ཆུབ་པའི་སྐུ་དང་མཉམ་པ་ཉིད་ཀྱི་ཡེ་
ཤེས་སོ། །ཕྱོགས་བཅུའི་ཞིང་རྣམས་ཀུན་ཏུ་གྲགས་ཤིང་སྣང་བ་དང་། ཇི་ལྟ་ཇི་སྙེད་
མཁྱེན་པའི་ཡེ་ཤེས་དང་ལྡན་པ་ནི་སྤྲུལ་པའི་སྐུ་དང་སོ་སོར་རྟོགས་པའི་ཡེ་ཤེས་
སོ། །འགྲོ་བའི་དོན་ལ་གཡེལ་བ་མེད་པའི་བརྩོན་འགྲུས་ཕུན་སུམ་ཚོགས་པ་ནི་
དབྱིངས་ལས་འཕོ་འགྱུར་མེད་པ་མི་འགྱུར་རྡོ་རྗེའི་སྐུ་དང་ཕྲིན་ལས་ཚད་མེད་པས་
- འགྲོ་དོན་རྩོལ་མེད་དུ་མཛད་པ་བྱ་བ་གྲུབ་པའི་ཡེ་ཤེས་སོ། །འདས་ནི་འཁོར་འདས་
གང་གི་ཕྱོགས་སུ་མ་ལྷུང་ཞིང་སྤྲོས་པའི་མཚན་མ་ཀུན་ལས་འདས་པའི་དོན་ཡིན་ཏེ།
དེ་ཉིད་ལས། ཆོས་སྐུ་མཐའ་རྣམས་ཀུན་ལས་འདས། །ཞེས་གསུངས་སོ། །ཡང་
རྣམ་པ་གཅིག་ཏུ་ན། གནས་ལུགས་ཇི་བཞིན་རྟོགས་པའི་ཤེས་རབ་ཀྱིས་མ་རིག་
ལོག་རྟོག་གི་བདུད་བཅོམ་ཞིང་མཁྱེན་པའི་ཡེ་ཤེས་དང་ལྡན་པ་དང་། གཟུང་འཛིན་
རྣམ་རྟོག་གི་མཐའ་ལས་འདས་པས་ན་ཡང་དེ་སྐད་ཅེས་གསུངས་ཏེ། དེ་ཉིད་ལས།
རྟོགས་པའི་ཤེས་རབ་ཀྱིས་ལོག་པར་རྟོག་པའི་བདུད་བཅོམ་སྟེ། མཁྱེན་པའི་སྟོབས་
དང་ལྡན་པ་སྟེ། གཟུང་འཛིན་གྱི་མཐའ་ལས་འདས་པས་ན་བཅོམ་ལྡན་འདས་
སོ། །ཞེས་གསུངས་སོ། །
དེ་ལྟར་སྤང་རྟོགས་ཀྱི་ཡོན་ཏན་མཐར་ཕྱིན་པའི་བདག་ཉིད་ཅན་གདོད་ནས་ཡེ་་་་་
སངས་རྒྱས་པའི་རང་བཞིན་རིག་པ་བྱང་ཆུབ་ཀྱི་སེམས་དང་པོའི་སངས་རྒྱས་ཀུན་ཏུ་
བཟང་པོའམ་འཁོར་འདས་ཀྱི་ཆོས་ཀུན་ཆོས་ལ་དབང་བསྒྱུར་བར་བྱེད་པས་ཀུན་་་་
བྱེད་རྒྱལ་པོ་དེ་ལ་རྣམ་སྣང་སྤྲུལ་པའི་ལོ་ཙ་ཆེན་པོས་འགྱུར་ལ་བར་ཆད་མེད་ཅིང་་་་
མཐར་ཕྱིན་པའི་ཕྱིར་དུ་འཁོར་གསུམ་དམིགས་མཐའ་དང་བྲལ་བས་ཕྱག་འཚལ་ལོ་
ཞེས་རྒྱུད་འདི་བསྒྱུར་བའི་ཐོག་མར་འགྱུར་ཕྱག་མཛད་པ་སྟེ། ཆེད་དུ་བརྗོད་པའི་
-7-



ལེའུ་དང་པོ།
ཚོམ་ལས། བསོད་ནམས་བསགས་པའི་མི་དག་ལ། །གཞན་ལས་གྱུར་པའི་གནོད་
པ་འམ། །ལྷ་འམ་བདུད་ཀྱི་རིགས་རྣམས་ཀྱིས། །བར་ཆད་བྱ་བར་མི་ནུས་སོ། །
ཅེས་ཡུལ་ཁྱད་པར་ཅན་ལ་ཕྱག་མཛད་པས་བསོད་ནམས་ཀྱི་ཚོགས་རྫོགས་ཤིང་་་་་
བསོད་ནམས་དང་ལྡན་པ་ལ་གཞན་གྱིས་བར་ཆད་མི་ནུས་པས་སོ། །གཉིས་པ་ལ་
གསུམ་སྟེ། རྩ་རྒྱུད་ཐོས་པའི་ཤེས་རབ་ལ་གདམས་པ་དང་། ཕྱི་མ་བསམ་བྱུང་གི་
ཤེས་རབ་ལ་གདམས་པ་དང་། ཕྱི་མའི་ཕྱི་མ་བསྒོམ་བྱུང་གི་ཤེས་རབ་ལ་གདམས་
པའོ། །དང་པོ་ལ་གསུམ་སྟེ། གླེང་གཞི་ཕུན་སུམ་ཚོགས་པའི་ཚུལ་གྱིས་རྒྱུད་མདོར་
བསྟན་པ་དང་། བསྟན་པ་ཕུན་སུམ་ཚོགས་པའི་ཚུལ་གྱིས་རྒྱས་པར་བཤད་པ་དང་།
སྙིང་པོ་ཕུན་སུམ་ཚོགས་པའི་ཚུལ་གྱིས་དོན་བསྡུ་བའོ། །དང་པོ་ལ་གཉིས་ཏེ། གླེང་
གཞི་དང༌། གླེང་བསླང་བའོ། །དང་པོ་ལ་གཉིས་ཏེ། ཕུན་སུམ་ཚོགས་པ་ལྔ་ཡི་རང་
བཞིན་མདོར་བསྟན་པ་དང་། དེའི་བྱེ་བྲག་རྒྱས་པར་བཤད་པའོ། །དང་པོ་ནི། དེ་
ལ་འདི་སྐད་ཅེས་སྨོས་པ་ནི་འོག་ནས་འབྱུང་བའི་རྒྱུད་དོན་ཡོངས་སུ་རྫོགས་པ་ལ་གོ་
དགོས་པས་ཆོས་ཕུན་སུམ་ཚོགས་པ་བསྟན་ལ། བཤད་པའི་ཚིག་གིས་སྡུད་པ་པོ་་་
སེམས་དཔའ་རྡོ་རྗེ་ཉིད་སྟོན་པ་ཕུན་སུམ་ཚོགས་པ་ཉིད་ཡིན་པར་ཞལ་གྱིས་བཞེས་་
པས་སྟོན་འཁོར་གཉིས་ཀ་བསྟན་པ་སྟེ། དེ་ལ་ཐོས་པ་ཞེས་མི་སྨོས་པ་ནི་ཐེག་པ་་་
ཐུན་མོང་པའི་སྐབས་སུ་སྟོན་འཁོར་རྒྱུད་ཐ་དད་དུ་སྣང་བ་ལས་ཁྱད་པར་དུ་འཕགས་
པ་འདིར་སྟོན་འཁོར་དབྱེར་མེད་དུ་སྟོན་པའི་ཚིག་ཡིན་པར་སྔོན་གྱི་མཁས་དབང་་་་་
རིག་འཛིན་གོང་མ་རྣམས་ཀྱིས་གསུངས་པ་ལྟར་འདིར་ཡང་ཡིན་ཏེ། འོག་མིན་ཆོས་
སྐུའི་ཞིང་ཁམས་དེ་ན་བདག་གཞན་ཐ་དད་དུ་ཕྱེ་བ་མེད་པར་ཆོས་ཐམས་ཅད་སྟོན་་་་
པ་ཀུན་བྱེད་རྒྱལ་པོའི་ཐུགས་རིག་པ་རང་བྱུང་གི་ཡེ་ཤེས་གཅིག་གི་རང་བཞིན་་་་་
བསྟན་པའི་ཕྱིར་ཏེ། །
འདི་ཉིད་ལས། ང་ནི་ཡེ་ནས་ཀུན་བྱེད་རྒྱལ་པོ་ཡིན། །སྟོན་པ་བསྟན་པ་འཁོར་དུས་
- 8 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ངས་བྱས་ནས། །སྟོན་པའི་སྟོན་པ་ཡང་ནི་ང་ཡིས་བྱེད། །བསྟན་པ་ང་ཡི་རང་བཞིན་
དེ་སྟོན་ལ། །འཁོར་ཡང་ང་ཡི་ངོ་བོ་དེ་བྱུང་ནས། །དུས་གནས་ང་ཡི་རང་བཞིན་དེ་རུ་
ནི། །ཀུན་བྱེད་ང་ཡི་རང་བཞིན་བསྟན་པ་ལས། །ང་མིན་ཆོས་ནི་གཅིག་ཀྱང་བསྟན་
པ་མེད། །སེམས་དཔའ་ཆེན་པོ་རྡོ་རྗེ་ཁྱོད་ཉིད་ཀྱང༌། །ཀུན་བྱེད་ང་ཡི་རང་བཞིན་་་་
བསྟན་པའི་ཕྱིར། །ཁྱོད་ཀྱང་ང་ལས་ང་ཡིས་ཕྱུང་བ་ཡིན། །ཀུན་བྱེད་ང་ནི་ཆོས་ཀྱི་
སྙིང་པོར་ཞོག །ཅེས་གསུངས་པ་ལྟར་དང་། དུས་ན་ཞེས་པས་དུས་བཞི་མཉམ་པ་
ཆེན་པོ་ཀ་དག་སྐྱེ་བ་མེད་པའི་ངང་ན་འཁོར་འདས་དང་དུས་གསུམ་གྱི་དབྱེ་བ་མེད་་་་
པས་འོད་གསལ་བསམ་གྱིས་མི་ཁྱབ་པའི་དུས་ཕུན་སུམ་ཚོགས་པ་བསྟན་ལ། དེ་
ལྟར་ཆོས་ཀྱི་སྐུ་ཡི་སྟོན་འཁོར་བསྟན་པ་རྣམས་གང་དུ་སྣང་བའི་གནས་དེ་ཉིད་ཆོས་་་
དབྱིངས་དོན་གྱི་འོག་མིན་ཆེན་པོར་ལྷུན་གྱིས་གྲུབ་པ་ཡིན་པས་ན་གནས་ཕུན་སུམ་་
ཚོགས་པ་ཉིད་དོན་གྱི་ཤུགས་ལས་བསྟན་པ་སྟེ། དེ་ལྟ་བུའི་ཕུན་སུམ་ཚོགས་པ་ལྔ་
དང་ལྡན་པའི་ཆོས་སྐུའི་ཞིང་ཁམས་དེ་ཉིད་ཕྱོགས་ག་ཤེད་ན་གནས་རིས་ཆད་ཅན་དུ་
ཅི་ཡང་མེད་པར་ནམ་མཁའི་ཁམས་དང་ཆོས་ཀྱི་དབྱིངས་ཀྱིས་གར་ཁྱབ་པར་ཆོས་་་་
སྐུའི་ཞིང་ཁམས་ཀྱིས་ཁྱབ་ཅིང་། ཆོས་སྐུའི་གར་ཁྱབ་པར་ལོངས་སྐུ་དང་སྤྲུལ་སྐུའི་
ཞིང་ཁམས་ཀྱང་འགོག་པ་མེད་པས་དཔེར་ན་དུང་ལ་སེར་སྣང་ལྟར་དུ་སེམས་ཅན་་་་
རྣམས་ལ་རང་རང་གི་རྟོག་པའི་དབང་གིས་མ་དག་པ་ལྟར་དུ་སྣང་ན་ཡང་དོན་ལ་མ་
དག་པའི་ཆོས་སུ་གྲུབ་པ་རྡུལ་ཙམ་ཡང་མེད་པར་སྐུ་གསུམ་རྒྱལ་བའི་ཞིང་ཁམས་་་་་
ཆེན་པོ་གཅིག་གི་རང་བཞིན་ལས་མ་འདས་པས་ན་ངོ་བོ་ལ་དག་པ་ཉག་གཅིག་་་་་
རང་བཞིན་ཡིན་ཏེ། འདི་ལྟར་དྲི་མ་མེད་པར་གྲགས་པའི་མདོ་ལས། བཙུན་པ་ཤཱ་
རིའི་བུས་སྨྲས་པ། བདག་གིས་ས་ཆེན་པོ་འདི་མཐོ་དམན་དང་གཡང་ས་དང་ལྡན་
ལྗིན་གྱིས་གང་བར་མཐོང་ངོ་ཞེས་ཟེར་རོ། །་
སངས་རྒྱས་མྱ་ངན་མེད་པའི་ཞིང་ནས་འོངས་པའི་ཚངས་པ་རལ་པ་ཅན་གྱིས་སྨྲས་པ།
བདག་གིས་ནི་བཅོམ་ལྡན་འདས་ཤཱཀྱ་ཐུབ་པའི་ཞིང་འདི་ཉིད་གཞན་འཕྲུལ་དབང་་་་
-9-



ལེའུ་དང་པོ།
བྱེད་ཀྱི་ལྷའི་གནས་ཀྱི་བཀོད་པ་ཕུན་སུམ་ཚོགས་པ་བཞིན་དུ་ཡོངས་སུ་དག་པར་་་་་
མཐོང་ངོ་ཞེས་ཟེར་རོ། །དེ་ནས་བཅོམ་ལྡན་འདས་ཀྱིས་འཁོར་གྱི་དཀྱིལ་འཁོར་་་་
རྣམས་ལ་སངས་རྒྱས་ཀྱི་ཞིང་འདིའི་རང་བཞིན་བསྟན་པར་མཛད་པས། ཐམས་ཅད་
ཀྱིས་ཤར་ཕྱོགས་ཀྱི་སངས་རྒྱས་རིན་པོ་ཆེའི་རྒྱན་བཀོད་པའི་ཞིང་ཁམས་བཞིན་་་་་
ཡོངས་སུ་དག་པར་མཐོང་བར་གྱུར་པ་དེའི་ཚེ། བཅོམ་ལྡན་འདས་ཀྱིས་བཀའ་སྩལ་
པ། དེའི་སངས་རྒྱས་ཀྱི་ཞིང་འདི་ནི་རྟག་ཏུ་འདི་འདྲ་སྟེ། ཁྱོད་རྣམས་ཀྱིས་མི་མཐོང་
ངོ་། །ཞེས་གསུངས་པ་ལྟར་རོ། །འོན་ཀྱང་གནས་ལུགས་མཐར་ཐུག་པའི་དབང་དུ་
ན་དེ་ལྟར་དག་དང་མ་དག་གི་དབྱེ་བ་ཙམ་ཡང་མེད་པར་སྤྲོས་པའི་མཚན་མ་ཐམས་
ཅད་ངང་གིས་ཞི་བ་ཆོས་སྐུ་ཐིག་ལེ་ཉག་གཅིག་གིས་རབ་ཏུ་ཕྱེ་བ་ཙམ་ལས་ཅི་ཡང་་་་
མེད་དེ། བང་མཛོད་འཕྲུལ་གྱི་ལྡེ་མིག་ལས། རྒྱུ་ཉིད་གསེར་དུ་གཅིག་པ་ལས། །
བཟོ་ཡི་ལས་ཀྱིས་བསྒྱུར་བྱས་ཏེ། །ཆོལ་ཟངས་དྲི་སྣོད་བྱས་ཙམ་ན། །གསེར་ཡང་
ངན་པའི་རྒྱུ་རུ་སྣང་། །སྐུ་གཟུགས་མཆོད་རྟེན་བྱས་ཙམ་ན། །གསེར་ཡང་བཟང་
པོའི་རྫས་སུ་སྣང་། །གསེར་གྱི་རྒྱུ་ལ་བཟང་ངན་མེད། །དེ་བཞིན་ཆོས་ཉིད་རྒྱུ་གཅིག་
པས། །རྣམ་རྟོག་འཁྲུལ་པས་བརྟགས་ཙམ་ན། །ཡུལ་ཡང་མ་དག་འཇིག་རྟེན་་་་
ཁམས། །ངམ་གྲོག་གཡང་ས་ལུང་ཁུང་སྣང་། །ཡེ་ཤེས་ཅན་གྱི་ངོ་གང་ལ། །ཡུལ་
ཡང་ཞིང་ཁམས་དག་པ་སྟེ། །བདེ་བ་ཅན་གྱི་གནས་སུ་སྣང་། །ཆོས་ཉིད་རང་གི་ངོ་
བོ་ལ། །སྣང་དང་མི་སྣང་གཉིས་སུ་མེད། །ཅེས་གསུངས་སོ། དེ་ལྟར་འཁོར་འདས་
ཀྱི་ཆོས་ཐམས་ཅད་བཟང་ངན་དང་ཐ་དད་དུ་གྲུབ་པ་མེད་པར་སེམས་ཉིད་ཀུན་བྱེད་
རྒྱལ་པོ་གཅིག་གི་བདག་ཉིད་ཡིན་པའི་ཕྱིར་ན་ད་ལྟ་སེམས་ཅན་རྣམས་ཀྱི་དབང་བོ་
སྒོ་ལྔར་སྣང་བ་འདི་ལས་ཕུན་སུམ་ཚོགས་པ་ལྔ་ཞིག་གཞན་དུ་མེད་པར་ལ་བཟླ་་་་་
བར་ཡང་གསུངས་ཏེ། ལ་ཟློ་གསང་བའི་འཁོར་ལོ་ལས། སྟོན་པ་དང་ནི་བསྟན་པ་
འཁོར་དུས་གནས། །རང་བྱུང་ཆོས་ཀྱི་དབྱིངས་སུ་ལ་བཟླས་པས། །རང་བྱུང་ངོ་བོ་
- 10-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མངོན་དུ་ཕྱུང་པ་ལ། །ཕུན་སུམ་ཚོགས་པ་རྣམ་པ་ལྔ་པོ་ཡང་། །རང་ལ་རྫོགས་ཤིང་
རང་ལ་ཚང་བར་སྟོན། །རང་ལ་དམིགས་སུ་མེད་པ་དབྱིངས་སུ་ལ་ཟློ་ཡིན། །ཞེས་
དང་། མིག་གི་དབང་པོས་གཟུགས་རྣམས་ཅིར་ཡང་སྟོན། །ཀུན་བྱེད་རྒྱལ་བོའི་སྐུ་
རུ་བསྟན་པ་ཡིན། །དེ་ལས་གཞན་པའི་སྟོན་པ་དམིགས་སུ་མེད། །དེ་ལས་སྟོན་པ་
རང་ལ་ཚང་ཞེས་གསུངས། །
ལྕེས་ནི་སྣང་སྲིད་ཚིག་དང་ཡི་གེར་བརྗོད། །སྒྲ་རྣམས་བསྒྲགས་པ་སྟོན་པའི་་་་་་་
གསུངས་ཡིན་པས། །བསྟན་པའི་ཆོས་ཞེས་ཀུན་ལ་གྲགས་པ་ཡིན། །རྣ་བས་སྒྲ་
རྣམས་ཇི་ལྟར་གསན་པ་ཡང་། །ཀུན་བྱེད་རྒྱལ་པོའི་སྒྲ་བསྒྲགས་གསན་པ་ལས། །
དེ་ལས་གཞན་པའི་སྒྲ་ནི་ཐོས་པ་མེད། །དེ་ཐོས་འཁོར་གྱི་དམ་པར་བྱུང་བ་ཡིན། །
དྲི་རྣམས་སྣ་ཚོགས་ཇི་ལྟར་བྱུང་བ་ཡང་། །སྣ་ཡི་དབང་པོ་གཅིག་ལས་མ་འདས་་་་
པས། །དབྱེར་མེད་དུས་གསུམ་གཅིག་ཏུ་བསྟན་པ་ཡིན། །མིག་དང་རྣ་བ་སྣ་དང་ལྕེ་
ལ་སོགས། །ཐམས་ཅད་ལུས་ལ་གནས་པས་གནས་སུ་བསྟན། །ལུས་གནས་པ་ལ་
ཀུན་ཀྱང་གནས་པ་ལས། །ལུས་མི་གནས་ན་སུ་ཡང་གནས་པ་མེད། །དེ་བས་ལུས་
འདི་གནས་སུ་བསྟན་པ་ཡིན། །ཞེས་གསུངས་པ་ལྟར་རོ། །གཉིས་པ་ལ་གཉིས་ཏེ།
གནས་དང་འཁོར་ཕུན་སུམ་ཚོགས་པའོ། །
དང་པོ་ནི། དེ་ལ་སྤྱིར་འོག་མིན་ཞེས་པའི་དོན་ནི་དེ་ཉིད་ལས་གོང་ན་གཞན་མེད་་་་
པའམ་འོག་ཏུ་མ་གྱུར་པའི་དོན་ཡིན་ལ། དེ་ལ་བྱེ་བྲག་ཏུ་དབྱེ་ན། ཆོས་དབྱིངས་
དོན་གྱི་འོག་མིན་དང་། རིག་པའི་འོག་མིན་དང་། རྟགས་ཀྱི་འོག་མིན་དང་། གསང་
བའི་འོག་མིན་དང་། རྟོག་པའི་འོག་མིན་དང་། འཇིག་རྟེན་གནས་ཀྱི་འོག་མིན་དང་
དྲུག་ཏུ་གསུངས་པ་ལས་འདི་ནི་སྔ་མ་གཉིས་ཏེ། ཆོས་དབྱིངས་མཛོད་འགྲེལ་ལས།
ཆོས་སྐུའི་གནས་བསམ་བརྗོད་ལས་འདས་པ་ཆོས་དབྱིངས་དོན་ཀྱི་འོག་མིན་ནོ། །
ཞེས་དང་། གསང་འགྲེལ་ཕྱོགས་བཅུ་མུན་སེལ་ལས། རིག་པའི་འོག་མིན་དངོས་
པོའི་གནས་ལུགས་ཇི་ལྟ་བ་བཞིན་རྟོགས་པའི་རིག་པའི་ཡེ་ཤེས་ཏེ། དག་པ་གཉིས་
- 11 -



ལེའུ་དང་པོ།
ལྡན་གྱི་ཆོས་སྐུའི་བཞུགས་གནས་ཡིན་ཞིང་དེའི་གོང་ན་རིག་པ་གཞན་མེད་པའི་་་་་་
ཕྱིར་རོ། །ཞེས་གསུངས་པ་ལྟར་ལ། དེ་ཡང་ཡུལ་ཡུལ་ཅན་ཐ་དད་དུ་གྲུབ་པ་མེད་
པར་ཡེ་ནས་དབྱིངས་དང་ཡེ་ཤེས་དབྱེར་མེད་པའི་གནས་ལུགས་དེ་ཉིད་གཟུང་་་་་་
འཛིན་མཚན་མའི་སྤྲོས་པ་གང་གི་ཡང་འོག་ཏུ་མ་གྱུར་པས་ན་འོག་མིན། རྒྱལ་བ་
ཐམས་ཅད་གནས་ལུགས་དེ་ཉིད་ཀྱི་ངང་ལས་སྐད་ཅིག་ཀྱང་མི་གཡོ་བར་བཞུགས་་་
པས་གནས་ཞེས་གསུངས་སོ། །ཆོས་ཐམས་ཅད་ཀྱི་གནས་ལུགས་སྤྲོས་བྲལ་རང་་་
བྱུང་གི་ཡེ་ཤེས་ཆོས་ཉིད་སྐྱེ་བ་མེད་པ་དེ་ཉིད་ཀྱི་དོན་ཇི་ལྟ་བ་བཞིན་དུ་རྟོགས་པ་་་་
ལས་དུས་གསུམ་གྱི་རྒྱལ་བ་ཐམས་ཅད་འབྱུང་བའི་གནས་སུ་གྱུར་པས་ན་དུས་་་་་་་
གསུམ་རྒྱལ་བའི་བསྐྱེད་ཡུམ་སྟོང་ཆེན་རྡོ་རྗེ་བཙུན་མོའི་མཁའ་ཡང་དེ་ཉིད་ཡིན་ལ།
ཇི་ལྟར་སྣང་བའི་འཁོར་འདས་ཀྱི་ཆོས་ཐམས་ཅད་འབྱུང་ཡང་ཆོས་ཉིད་སྐྱེ་བ་མེད་པ་
དེ་ཉིད་ཀྱི་ངང་ལས་འབྱུང་ཞིང་གནས་ཀྱང་དེའི་ངང་ལས་འདའ་བ་མེད་པར་གནས་་་་
པ་དང་། གྲོལ་ཀྱང་དེའི་ངང་དུ་གྲོལ་བས་དབྱིངས་ཉིད་ཀྱི་ཀློང་ཞེས་གསུངས་ཏེ།
ཆོས་དབྱིངས་མཛོད་ལས། མཉམ་ཉིད་གཅིག་ལ་ཅིར་སྣང་འབྱུང་བས་དབྱིངས། །
ཡོན་ཏན་ཐམས་ཅད་བསྐྱེད་པར་བྱེད་པས་གཞི། །ཐམས་ཅད་བྱ་བྱེད་མེད་པ་
གྲོལ་བས་ཀློང་། །ཀུན་འབྱུང་སྙིང་པོར་ཤར་བའི་བྱང་ཆུབ་སེམས། །མཁའ་འདྲ་
གདོད་ནས་དག་པར་ཤེས་པར་བྱ། །ཞེས་པ་ལྟར་རོ། །དེས་ན་དེ་ལྟ་བུའི་ཆོས་་་་
དབྱིངས་དོན་གྱི་འོག་མིན་ཆེན་པོ་དེ་ཉིད་སེམས་ཉིད་རང་བྱུང་གི་ཡེ་ཤེས་ཆོས་སྐུ་་་་
ཀུན་བྱེད་རྒྱལ་པོ་ཉིད་ཀྱི་བཞུགས་གནས་ཡིན་པར་གསུངས་ཏེ། རྒྱུད་འདི་ཉིད་ལས།
སྟོན་པ་ཆོས་སྐུའི་གནས་ནི་འདི་ལྟ་སྟེ། །འོག་མིན་ཆོས་ཀྱི་དབྱིངས་ཀྱི་ཕོ་བྲང་སྟེ། །
ཡང་དག་དོན་གྱི་འོག་མིན་དེ་རུ་བཤད། །ཅེས་གསུངས་པ་དེ་ལྟ་བུའི་ཞིང་ཁམས་དེ་
ན་ཡེ་ཤེས་རང་སྣང་བ་ལ་ཆགས་ཐོག་གི་སྒྲིབ་པ་མི་མངའ་བའི་འོད་གསལ་བས་་་་་
གཞལ་ཡས་ཁང་ན་ཞེས་འདིར་སངས་རྒྱས་ཀྱི་རང་སྣང་ཉག་གཅིག་ཡིན་པས་དེ་ལ་་་་
- 12 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཟིགས་བྱ་གཟིགས་བྱེད་སོགས་གཉིས་ཆོས་གང་ཡང་མི་མངའ་བས་དཀྱིལ་འཁོར་
གྱི་དབྱིབས་དང་བཀོད་པ་རྒྱན་དང་ཁ་དོག་ལ་སོགས་པ་མཚན་མ་རིས་ཆད་ཅན་དུ་
སྣང་བ་ཡང་མེད་མོད། འོན་ཀྱང་སེམས་ཉིད་རང་བཞིན་གྱིས་རྣམ་པར་དག་པ་ཆོས་
ཉིད་བདེ་བར་གཤེགས་པའི་སྙིང་པོའི་རྩལ་ལས་རང་ཤར་བའི་འོད་གསལ་ལྷུན་་་་་་
གྲུབ་ཀྱི་བཀོད་པ་ཚད་མེད་པས་བརྒྱན་པའི་གཞལ་མེད་ཁང་ན་སྟོན་འཁོར་ཐམས་་་་
ཅད་སྣང་ཆ་མ་འདྲེས་པར་བཞུགས་ཡོད་པར་ཡང་གསུངས་ཏེ།
རྫོགས་པ་ཆེན་པོ་བཀྲ་ཤིས་མི་འགྱུར་བའི་རྒྱུད་ལས། ཆོས་ཀྱི་དབྱིངས་ཀྱི་ངང་ཚོན་
ལས། །བདེ་བར་གཤེགས་པ་བཅོམ་ལྡན་འདས། །སངས་རྒྱས་ཀུན་ཏུ་བཟང་པོ་
དཔལ། །རྡོ་རྗེ་སྐུ་གསུང་ཐུགས་ཀྱི་བདག །བདེ་ཆེན་ལྷུན་གྱིས་རྫོགས་པ་ཡིས། ། །
ཕྱོགས་དུས་བདེ་གཤེགས་ཀུན་བདག་ཉིད། །དཀྱིལ་འཁོར་ཆེན་པོས་མཛེས་པར་་
བརྒྱན། །སྣང་བ་རྣམ་པར་འཕྲུལ་བ་ཡིས། །མ་འགགས་ཆེ་བར་རབ་ཏུ་བཀོད། །
དཀྱིལ་འཁོར་ཀུན་འབྱུང་བཟང་མོའི་མཁའ། །ཀུན་བཟང་ཆོ་འཕྲུལ་མ་འགགས་་་
པར། །སྣ་ཚོགས་ཁ་དོག་རྣམ་གསལ་ཞིང་། །སྣ་ཚོགས་དབྱིབས་བརྒྱན་ཐ་དད་་་་
པའི། །སོ་སོའི་བྱ་རྩལ་འགག་མེད་ཆོས། །སྒྲིབ་མེད་ནོར་བུའི་མདངས་ལྟ་བུ། །ཞེས་
དང་། གཏིང་རྫོགས་ཀྱི་རྒྱུད་ལས། བཅོམ་ལྡན་འདས་དཔལ་ཀུན་རིག་རྒྱལ་པོ་
སྟེ། །རང་བྱུང་སེམས་ལ་ངོ་བོ་ཉིད་ཀྱི་སྐུ། །དེ་ཉིད་ཆོས་སྐུ་སྟོན་པ་ཀུན་ཏུ་བཟང་། །
འོག་མིན་དེ་ཆེན་གནས་མཆོག་ཆོས་ཀྱི་དབྱིངས། །ཕྱི་ནང་མེད་པར་མཛེས་ཤིང་འོད་
གསལ་བའི། །ཡིད་བཞིན་རྒྱན་གྱིས་སྤྲས་ཤིང་བལྟ་ན་སྡུག །ཡངས་དོག་མེད་པའི་
གཞལ་ཡས་ཁང་ན་བཞུགས། །ཞེས་གསུངས་པ་དེས་ན་ཚུར་མཐོང་གི་བློས་མཐའ་
གཅིག་ཏུ་གཞལ་བའི་ཡུལ་ལས་འདས་པའོ། །གཉིས་པ་འཁོར་ཕུན་སུམ་ཚོགས་པ་
ལ་གསུམ་སྟེ། སྣང་སྲིད་གདོད་ནས་དག་པ་སྐུ་གསུམ་གྱི་འཁོར་དང་། ལམ་མངོན་
པར་སྣང་བ་རྣལ་འབྱོར་བཞིའི་འཁོར་དང་། འབྲས་བུ་གཞི་ཐོག་ཏུ་གྲོལ་བ་དུས་་་
གསུམ་སངས་རྒྱས་ཀྱི་འཁོར་རོ། །
- 13 -



ལེའུ་དང་པོ།
དང་པོ་ལ་གསུམ་སྟེ། མདོར་བསྟན་པ་དང་། རྒྱས་པར་བཤད་པ། དོན་བསྡུ་བའོ། །
དང་པོ་ནི། དེ་ལྟ་བུའི་ཆོས་དབྱིངས་དོན་གྱི་འོག་མིན་ན་བཞུགས་པའི་སྐུ་གསུམ་གྱི་
རྒྱལ་བ་མ་ལུས་པའི་སྟོན་པ་རང་བྱུང་གི་སངས་རྒྱས་ཀུན་བྱེད་རྒྱལ་པོ་ཉིད་ལ། རང་
སྣང་མ་འགགས་པའི་རྩལ་ལས་རང་ཤར་བའི་འཁོར་གྱི་ཚོགས་ནི་སྟོན་པ་བྱང་ཆུབ་
ཀྱི་སེམས་ཉིད་ཀྱི་རང་བཞིན་གྱི་འཁོར་ཆོས་ཀྱི་སྐུ་ཞེས་བྱ་བ་དང་། ཉིད་ཀྱི་ངོ་བོ་
ཉིད་ཀྱི་འཁོར་ལོངས་སྤྱོད་རྫོགས་པའི་སྐུ་ཞེས་བྱ་བ་དང་། ཉིད་ཀྱི་ཐུགས་རྗེ་ཡེ་་་
ཤེས་ཀྱི་འཁོར་སྤྲུལ་བའི་སྐུ་ཞེས་བྱ་བ་སྟེ། དེ་ལྟར་སྟོན་པ་ཉིད་ཀྱི་ཐུགས་རིག་པ་
རང་བྱུང་གི་རྩལ་ལས་མངོན་དུ་ཕྱུང་བའམ་མངོན་དུ་སྣང་བའི་འཁོར་སྐུ་གསུམ་པོ་ནི་
འཆད་འགྱུར་འདི་ལྟ་སྟེ་ཞེས་སོ། །
གཉིས་པ་ལ་གསུམ་སྟེ། རང་བཞིན་གདོད་ནས་དག་པ་སྟོང་པ་ཉིད་ཆོས་སྐུའི་འཁོར་
དང༌༑ ངོ་བོ་འབྱུང་བ་ལྔར་སྣང་བ་གསལ་སྟོང་ལོངས་སྤྱོད་རྫོགས་པའི་སྐུའི་འཁོར་
དང་༑ ཐུགས་རྗེ་རིག་པའི་ཡེ་ཤེས་ཁམས་གསུམ་སེམས་ཅན་དུ་སྣང་བ་སྤྲུལ་སྐུའི་ས་
འཁོར་རོ། །དང་པོ་ནི། དེ་ལ་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ཉིད་ཀྱི་གནས་
ལུགས་སམ་རང་བཞིན་ཡོད་མེད་དང་རྟག་ཆད་སྐྱེ་འགག་ལ་སོགས་པའི་སྤྲོས་པ་
ཐམས་ཅད་དང་བྲལ་བ་རྣམ་ཀུན་མཆོག་ལྡན་གྱི་སྟོང་པ་ཉིད་ཀྱི་འཁོར་ནི་ཆོས་ཀྱི་སྐུ་
ཞེས་བྱ་བའི་འཁོར་དང་། ཞེས་འདིར་རང་བཞིན་སྟོང་པ་དང་ངོ་བོ་གསལ་བའི་ཆ་
ལོ་བཞག་པའི་ཚུལ་ནི། གནས་ལུགས་རིན་པོ་ཆེའི་མཛོད་ལས། རང་བཞིན་སྟོང་ངོ་
བོ་གསལ་བ་ནི་གཤིས་དང་དེའི་སྙིང་པོར་དབྱེ་བའི་སྐབས་ཡིན་ལ། ངོ་བོ་སྟོང་རང་
བཞིན་གསལ་བ་ནི་དབྱིངས་དང་དབྱིངས་ཀྱི་སྙིང་པོ་སྟོན་པར་ཕྱེ་ཡང་། དོན་ལ་སྟོང་
པ་ཆོས་སྐུ། གསལ་བ་ལོངས་སྐུ། འཆར་ཚུལ་སྤྲུལ་སྐུར་གཅིག་པ་ཡིན་ནོ། །
ཞེས་གསུངས་པ་ལྟར་ཤེས་པར་བྱའོ། །གཉིས་པ་ནི། བྱང་ཆུབ་ཀྱི་སེམས་ཉིད་ཀྱི་
ངོ་བོ་སྣང་སྲིད་དག་པ་ཆེན་པོར་རང་ཤར་བ་ནི་རང་ལས་ཤར་བའི་སྣང་བ་ལ་རང་གི་
བ 14 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལོངས་སྤྱོད་པས་ལོངས་སྤྱོད་རྫོགས་པའི་སྐུའི་འཁོར་དུ་བཞག་པ་སྟེ། དེ་ཡང་སྙིང་་
པོ་རང་བྱུང་གི་ཡེ་ཤེས་སྟོན་པ་ཀུན་བྱེད་ཉིད་ཀྱི་ངོ་བོའི་འཁོར་ལོངས་སྤྱོད་རྫོགས་་་་
པའི་སྐུ་སྲ་ཞིང་འཐས་པའི་མཚན་ཉིད་དང་ལྡན་པས་ཐམས་ཅད་བརྟེན་པའི་དོན་་་་་
བྱེད་པ་ས་ཞེས་བྱ་བའི་འཁོར་དང་། ཉིད་ཀྱི་ངོ་བོའི་འཁོར་ལོངས་སྤྱོད་རྫོགས་པའི་
སྐུ་རླན་ཞིང་གཤེར་བའི་མཚན་ཉིད་དང་ལྡན་པས་ཐམས་ཅད་སྡུད་པའི་དོན་བྱེད་པ་
ཆུ་ཞེས་བྱ་བའི་འཁོར་དང་། ཉིད་ཀྱི་ངོ་བོའི་འཁོར་ལོངས་སྤྱོད་རྫོགས་པའི་སྐུ་ཚ་
ཞིང་བསྲེག་པའི་མཚན་ཉིད་དང་ལྡན་པས་ཐམས་ཅད་སྨིན་པའི་དོན་བྱེད་པ་མེ་ཞེས་
བྱ་བའི་འཁོར་དང་། ཉིད་ཀྱི་ངོ་བོའི་འཁོར་ལོངས་སྤྱོད་རྫོགས་པའི་སྐུ་ཡང་ཞིང་་་་་
གཡོ་བའི་མཚན་ཉིད་དང་ལྡན་པས་ཐམས་ཅད་འདེགས་པའི་དོན་བྱེད་པ་རླུང་ཞེས་་་
བྱ་བའི་འཁོར་དང་། ཉིད་ཀྱི་ངོ་བོའི་འཁོར་ལོངས་སྤྱོད་རྫོགས་པའི་སྐུ་ཀུན་ལ་ཁྱབ་
ཅིང་ཐོག་རེག་མེད་པའི་མཚན་ཉིད་དང་ལྡན་པས་ཐམས་ཅད་ལ་གོ་འབྱེད་པའི་དོན་
བྱེད་པ་ནམ་མཁའ་ཞེས་བྱ་བའི་འཁོར་དང་ལྔ་བོ་དེ་ནི་བྱང་ཆུབ་སེམས་ཀྱི་ངོ་བོ་རྒྱལ་
བ་ལོངས་སྤྱོད་རྫོགས་པའི་སྐུར་ཡེ་ནས་སངས་རྒྱས་པ་ཡིན་པར་གསུངས་སྟེ། མདོ་་་
བཅུ་ལས། སྣང་བའི་ཆོས་དང་སྲིད་པའི་ཆོས། །དེ་ཡང་སྣང་བའི་འབྱུང་ཆེན་ལྔ། །
ནམ་མཁའ་སྣང་བྱེད་ཁྱབ་པ་སྟེ། །སེམས་ཉིད་མ་བསྒྲིབ་ཀུན་ལ་ཁྱབ། །དེ་བས་ནམ་
མཁའ་བྱང་ཆུབ་སེམས། །སྣང་བྱེད་ཁྱབ་པས་མངོན་སངས་རྒྱས། །འདེགས་པར་
བྱེད་པའི་འབྱུང་བ་རླུང་། །བྱང་ཆུབ་སེམས་ཀྱི་ཡེ་ཤེས་རླུང་། །ཡེ་ཤེས་རླུང་གི་ཀུན་
འདེགས་པས། །བྱང་ཆུབ་སེམས་སུ་མངོན་སངས་རྒྱས། །ཐམས་ཅད་སྡུད་པའི་་
འབྱུང་བ་ཆུ། །ཡེ་ཤེས་ཐུགས་རྗེའི་རླན་གྱིས་སྡུད། །དེ་བས་བྱང་ཆུབ་སེམས་ཀྱི་ཆུ། །
བྱང་ཆུབ་སེམས་སུ་མངོན་སངས་རྒྱས། །མངོན་སུམ་སྣང་བ་སྲ་བྱེད་པ། །ཐམས་
ཅད་འདེགས་པའི་བྱང་ཆུབ་སེམས། །དེ་བས་སེམས་ཀྱི་ས་དེ་ལ། །བྱང་ཆུབ་སེམས་
སུ་མངོན་སངས་རྒྱས། །ཐམས་ཅད་དྲོད་སྙོམས་ཚ་བའི་མེ། །པདྨ་རྣམ་དག་ཡེ་ཤེས་
ཏེ། །དེ་བས་སེམས་ཉིད་རྣམ་དག་པས། །བྱང་ཆུབ་སེམས་སུ་མངོན་སངས་རྒྱས། །
- 15 -



ལེའུ་དང་པོ།
འབྱུང་ཆེན་ལྔ་ཡི་སངས་རྒྱས་ལྔ། །བྱང་ཆུབ་སེམས་སུ་མངོན་སངས་རྒྱས། །ཞེས་
གསུངས་པ་ལྟར་རོ། །
གསུམ་པ་ནི། གོང་དུ་བསྟན་པའི་འཁོར་དེ་དག་ལས་གཞན་ཡང་སེམས་ཉིད་རང་
བྱུང་གི་རོལ་པ་ཐུགས་རྗེ་འགྱུར་བ་མེད་པའི་ཡེ་ཤེས་ཀྱི་རྣམ་འཕྲུལ་མངོན་དུ་ཕྱུང་་་་
བའི་སྤྲུལ་བའི་འཁོར་ནི་འདི་ལྟ་སྟེ། འདོད་པའི་འདོད་ཆགས་དང་ལྡན་པས་འདོད་
པའི་ཁིམས་ཀྱི་གནས་རིས་ཉི་ཤུའི་སེམས་ཅན་ཞེས་བྱ་བའི་འཁོར་དང་། བསམ་
གཏན་གྱི་བདེ་བ་དང་ལྡན་པའི་དྭངས་མ་འོད་ཀྱི་ལུས་དང་ལྡན་པས་གཟུགས་ཀྱི་
ཁམས་ཀྱི་གནས་རིས་བཅུ་བདུན་གྱི་སེམས་ཅན་ཞེས་བྱ་བའི་འཁོར་དང་། གནས་
གཟུགས་རིག་པ་དང་བྲལ་བས་གཟུགས་མེད་པའི་ཁམས་ཀྱི་སྐྱེ་མཆེད་མུ་བཞིའི་
སེམས་ཅན་ཞེས་བྱ་བའི་འཁོར་དྲུང་། གསུམ་པོ་དེ་ནི་སྤྲུལ་སྐུའི་འཁོར་ཡིན་
ནོ། །འདི་ལྟར་ཁམས་གསུམ་ནི་འཁོར་བའི་སེམས་ཅན་རང་རྒྱུད་པ་དེ་དག་སངས་
རྒྱས་རང་སྣང་གི་འཁོར་དུ་ཇི་ལྟར་འཐད་སྙམ་ན། འདིར་ནི་འཁོར་འདས་ཀྱི་ཆོས་
ཐམས་ཅད་ལ་བཟང་ངན་གཉིས་སུ་མེད་པར་ཀུན་བྱེད་བྱང་ཆུབ་སེམས་ཀྱི་རོལ་
རྩལ་མཉམ་པ་ཆེན་པོ་གཅིག་གི་རང་བཞིན་ཡིན་པས་ཆོས་དབྱིངས་དོན་གྱི་འོག་
མིན་ན་ཆོས་སྐུ་གདོད་མའི་མགོན་པོ་དང་འབྱེད་པ་མེད་པར་ཐབས་གཅིག་ཏུ་
བཞུགས་པ་ཡིན་པར་གསུངས་ཏེ། དེ་ཉིད་ལས། འོག་མིན་ཆོས་ཉིད་ཀྱི་མཁའ། །
དབྱིངས་ཉིད་ཀྱི་ཀློང་། ཆོས་ཉིད་ཀྱི་གནས། རང་བྱུང་མ་བསྒྲིབས་པའི་གཞལ་ཡས་
ཁང་ན་དུས་གསུམ་གཅིག་པའི་སངས་རྒྱས་དང་། མི་སྐྱེ་ལམ་ལ་བལྟ་བའི་རྣལ་་་་་
འབྱོར་བ་རྣམས་དང་། ས་ལ་གནས་པའི་བྱང་ཆུབ་སེམས་དཔའ་རྣམས་དང་།. ངེས་
པ་ཐོབ་པ་རྣམས་དང་། སྙིང་པོས་བསྡུས་པའི་སྲིད་པ་གསུམ་ཡན་ཆད། འབྱེད་པ་མི་
མངའ་བའི་ཐུགས་རྗེའི་དབང་གིས་ཐབས་གཅིག་གོ །ཞེས་གསུངས་ལ། དེ་བཞིན་
དུ་ཁམས་གསུམ་པོ་འདི་ཉིད་ཀུན་བྱེད་བྱང་ཆུབ་སེམས་ཀྱི་སྐུ་གསུང་ཐུགས་སུ་་་་་
- 16 -



དབང
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སངས་རྒྱས་པར་ཡང་གསུངས་ཏེ། །
དེ་ལས། ཁམས་གསུམ་གནས་ཀྱང་འདི་འདྲ་སྟེ། །འདོད་པའི་ཁམས་ནི་མ་རིག་པ། །
ཕྱེ་བ་མེད་པར་ཀུན་ལ་རྨོངས། །མི་རྟོག་གཏི་མུག་ཆོས་ཀྱི་སྐུ། །གཟུགས་ཀྱི་ཁམས་
ནི་ཆགས་པའི་གནས། །ང་རྒྱལ་ཆགས་པ་མངོན་གྲུབ་པས། །གཟུགས་ལ་ང་རྒྱལ་་་
བལྟ་མི་ངོམས། །ལྟུང་བ་ཆགས་མེད་ཡེ་ཤེས་སྐུ། །གཟུགས་མེད་ཁམས་ནི་དངོས་
མ་གྲུབ། །ཡིད་ཡུལ་ཆོས་ལ་མུ་བཞི་བལྟ། །གཟུང་འཛིན་མེད་པར་རིག་པའི་ཆོས། །
མིང་དང་མཚན་མའི་ཡུལ་འདས་ཐུགས། །དེ་བས་སྣང་སྲིད་སྣོད་བཅུད་ཀུན། །བྱང་
ཆུབ་སྐུ་གསུང་ཐུགས་སུ་འདུས། །ཞེས་གསུངས་པ་དེས་ན་བཟང་ངན་བླང་དོར་དུ་
བསྟན་པ་ཐམས་ཅད་ཐེག་པ་འོག་མའི་ལུགས་ཡིན་པས་འདིར་རྫོགས་པ་ཆེན་པོ་ཨ་
ཏི་ཡོ་ག་ནི་དེ་ལས་ཁྱད་པར་དུ་འཕགས་སོ། །་་་
གཉིས་པ་རྣལ་འབྱོར་བཞིའི་འཁོར་ནི། གཞི་རང་བཞིན་གྱིས་རྣམ་པར་དག་པའི་་་་
འཁོར་དེ་ལས་གཞན་ཡང་ལམ་མངོན་པར་སྣང་བའི་འཁོར་ནི་འདི་ལྟར་ཆོས་ཐམས་
ཅད་གདོད་ནས་སྤྲོས་བྲལ་རང་བྱུང་གི་ཡེ་ཤེས་ཀྱི་རང་བཞིན་ཀུན་བྱེད་བྱང་ཆུབ་ཀྱི་་་
སེམས་ཉིད་ཀྱི་རང་བཞིན་དམིགས་བསམ་བརྗོད་པ་ཐམས་ཅད་དང་བྲལ་བ་ལབལྟ་
བྱ་ལྟ་བྱེད་གཉིས་སུ་གྲུབ་པ་མེད་ཀྱང་གདུལ་བྱའི་རིམ་པས་དེ་ལ་ལྟ་བའི་འཁོར་་་་་་
རྣམ་པ་བཞི་ནི་འདི་ལྟ་སྟེ། ཐེག་པ་ཐམས་ཅད་ཀྱི་རྩེ་མོར་གྱུར་ཅིང་མཚན་མོ་མེ་
པོའི་རྫོགས་རིམ་མཐར་ཐུག་པ་ཡིན་པས་ཤིན་ཏུ་རྣལ་འབྱོར་ཨ་ཏི་ཡོ་ག་ཞེས་་་་་
བའི་འཁོར་དང༌། ཀུན་གསལ་ལས། མ་བསྐྱེད་རྫོགས་དང་དེ་ཡི་དོན་ལ་འཇུག་པའི་
ཕྱིར། །རྫོགས་པ་ཨ་ནུའི་མིང་གི་ངེས་ཚིག་ཡིན། །ཞེས་པ་ལྟར་སྙིང་པོ་བརྗོད་པ་
ཙམ་གྱིས་ལྷ་ཡོངས་སུ་རྫོགས་པར་བསྒོམ་པས་བསམ། ཤེས་རབ་རྗེས་ཆགས་ཀྱི་ས་
ལམ་གཙོ་བོར་སྟོན་པས་ཡོངས་སུ་རྣལ་འབྱོར་རམ་རྗེས་སུ་རྣལ་འབྱོར་ཨ་ནུ་ཡོ་ག་་་་
ཞེས་བྱ་བའི་འཁོར་དང༌། ཤིན་ཏུ་རྒྱས་པ་ཆེན་པོའི་བསྐྱེད་རིམ་ཉིད་གཙོ་བོར་སྟོན་
པོས་རྣལ་འབྱོར་ཆེན་པོ་མ་ཧཱ་ཡོ་ག་ཞེས་བྱ་བའི་འཁོར་དང་། ཕྱིའི་སྤྱོད་པ་གྲོགས་་
-17 -



ལེའུ་དང་པོ།
ཙམ་དུ་བྱས་ནས་ནང་སེམས་ཀྱི་སྒོམ་པ་གཙོ་བོར་སྟོན་པས་སེམས་དཔའི་རྣལ་་་་་་
འབྱོར་ཕྱི་རྒྱུད་སྡེ་གསུམ་ཞེས་བྱ་བའི་འཁོར་དང་བཞི་པོ་དེ་ནི་འོག་ནས་ཀྱང་རྒྱ་་་་
པར་འབྱུང་ངོ་། །གསུམ་པ་གོང་གི་སྐུ་གསུམ་འཁོར་གྱི་དོན་བསྡུ་བ་ནི། གོང་དུ་
བསྟན་པ་དེ་ལྟར་ཀུན་བྱེད་བྱང་ཆུབ་ཀྱི་སེམས་གདོད་ནས་རང་བྱུང་སྟོང་གསལ་་་་་་
ཐུགས་རྗེ་ཁྱབ་བརྡལ་ཆེན་པོ་ཉིད་ཀྱི་རང་བཞིན་གནས་ལུགས་ཆོས་ཀྱི་སྐུ་དང་།
ཉིད་ཀྱི་ངོ་བོ་སྣང་ལུགས་ལོངས་སྤྱོད་རྫོགས་པའི་སྐུ་དང་། ཉིད་ཀྱི་ཐུགས་རྗེ་འཆར་
ལུགས་སྤྲུལ་པའི་སྐུ་གསུམ་གྱི་རང་བཞིན་སྟོན་པ་ཀུན་བྱེད་ཉིད་ལས་སྟོན་འཁོར་ཐ་
དད་དུ་མ་གྲུབ་ཅིང་འབྱེད་པ་མི་མངའ་བས་ཐབས་གཅིག་གོ་ཞེས་ལྷན་གཅིག་ཏུ་་་
མཉམ་པ་ཆེན་པོར་དགྱེས་པར་བཞུགས་སོ། །ས་བཅད་འདི་ཅུང་ཟད་དཀྲུགས་ནས་
རྣལ་འབྱོར་བཞིའི་མཐར་གསུངས་པ་ནི་སྣང་ཚུལ་ཙམ་ལ་ལམ་མངོན་པར་སྣང་བའི་
ཆ་ནས་རྣལ་འབྱོར་བཞི་ལོགས་སུ་བགྲངས་ཀྱང་དོན་ལ་སྐུ་གསུམ་ལས་མ་འདས་་་་་
པར་སྟོན་པའི་ཆེད་ཡིན་པར་མངོན་ནོ། །གསུམ་པ་དུས་གསུམ་སངས་རྒྱས་ཀྱི་འཁོར་
ནི༑ དེ་ལྟར་གཞི་རང་བཞིན་གྱིས་དག་པ་དང་ལམ་མངོན་པར་སྣང་བའི་འཁོར་དེ་
དག་ལས་གཞན་ཡང་རྩོལ་སྒྲུབ་བླང་དོར་ལ་ལྟོས་པ་མེད་པར་ཡེ་གདོད་མ་ཉིད་ནས་
གཟུང་འཛིན་རྣམ་རྟོག་གི་དྲི་མས་མ་གོས་ཤིང་ཡོན་ཏན་ཐམས་ཅད་ལྷུན་གྱིས་་་་་་་
རྫོགས་པར་མངོན་པར་སངས་རྒྱས་པའི་བདག་ཉིད་རིག་པ་བྱང་ཆུབ་ཀྱི་སེམས་ཀུན་
བྱེད་རྒྱལ་བོ་ཉིད་ཀྱི་རང་བཞིན་མ་ནོར་བར་རྟོགས་པས་ཡང་སངས་རྒྱས་པའི་ས་ས་པ་
འཁོར་ནི་འདི་ལྟ་སྟེ། སྔར་བྱོན་འདས་པའི་སངས་རྒྱས་བྱང་ཆུབ་ཀྱི་སེམས་སྤྲོས་པ་
ཐམས་ཅད་དང་བྲལ་བའི་གདོད་མའི་འོད་གསལ་ཆེན་པོ་ཉིད་ཀྱི་ངང་ལ་སྐྱེ་འགག་་་
འཕོ་འགྱུར་དང་བྲལ་བར་རྟག་ཏུ་གནས་ཤིང་བཞུགས་པའི་འཁོར་དང་། ད་ལྟར་་་་
ཆོས་ཀྱི་དབྱིངས་དང་ནམ་མཁའི་མཐས་ཀླས་པར་སྐུ་འཚོ་ཞིང་བཞེས་ཏེ་མངོན་སུམ་
དུ་བཞུགས་པའི་སངས་རྒྱས་ཆོས་སྐུ་ཀུན་བྱེད་རྒྱལ་པོ་ཉིད་ཀྱི་ཐུགས་རྗེའི་རྩལ་་་་་་
- 18-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འགག་པ་མེད་པ་ལས་ཤར་བ་རྣམས་ཀྱིས་གདུལ་བྱའི་སེམས་ཅན་མ་ལུས་པ་ཀུན་་་་
གྱི་དོན་རྟག་ཁྱབ་ལྷུན་གྲུབ་ཀྱི་ཚུལ་དུ་དངོས་སུ་མཛད་པའི་འཁོར་དང་། སླད་ནས་
སམ་ཕྱི་ནས་འབྱོན་པའི་སངས་རྒྱས་ཀུན་བྱེད་བྱང་ཆུབ་ཀྱི་སེམས་ཉིད་ཀྱི་རང་
བཞིན་མངོན་སུམ་དུ་རྟོགས་པ་ལས་འབྱུང་བར་འགྱུར་བའི་འཁོ ར་དང༌།
རྣམ་པ་གསུམ་པོ་དེ་ཡང་ནི་རིག་པ་རང་བྱུང་གི་ཡེ་ཤེས་སམ་བྱང་ཆུབ་ཀྱི་སེམས་ཀྱི་
དབྱིངས་ན་དུས་གསུམ་འདུ་འབྲལ་མེད་པར་དབྱེར་མེད་གཅིག་ཏུ་བཞུགས་པས་་་་་
འབྱེད་པ་མི་མངའ་བའི་རང་བཞིན་གྱིས་ཐབས་གཅིག་པར་བཞུགས་སོ་ཞེས་་་་་་
གསུངས་སོ། །
དེ་ལྟར་སྔར་མདོར་བསྟན་གྱི་སྐབས་སུ་བསྟན་པ་དང་སྟོན་པ་དུས་ཕུན་སུམ་ཚོགས་་་་
པ་གསུམ་གཙོ་བོར་བསྟན་ནས་གཞན་གཉིས་ཤུགས་ལ་བསྟན་པ་དང་། རྒྱས་བཤད་
ཀྱི་སྐབས་འདིར་གནས་དང་འཁོར་ཕུན་སུམ་ཚོགས་པ་གཉིས་གཙོ་བོར་བསྟན་ཏེ་་་་
གཞན་གསུམ་ཤུགས་ལ་བསྟན་པའོ། །དེ་ལྟར་ཕུན་སུམ་ཚོགས་པ་ལྔ་པོའི་བསྟན་་
པའི་དགོས་པ་ཡང་། སྤྲོས་བྲལ་དོན་གསལ་ཆེན་པོའི་རྒྱུད་ལས། སྟོན་པ་ཕུན་སུམ་
ཚོགས་པ་སྨོས་པའི་དགོས་པ་ནི། །གང་ཟག་རིག་བཅོས་མ་ཡིན་པར། །སངས་རྒྱས་
ཞལ་ནས་གསུངས་པར་ཡིད་ཀྱང་ཆེས། །མི་བསླུ་བདེན་པའི་གཏན་ཚིགས་དག་ཏུ་
འགྱུར། །བསྟན་པ་ཕུན་སུམ་ཚོགས་པ་སྨོས་པའི་དགོས་པ་ནི། །བབ་བཅོལ་མ་ཡིན་
དོན་དང་ལྡན་པར་ཡིད་ཀྱང་ཆེས། །འདུས་པའི་འཁོར་ཚོགས་སྨོས་པའི་དགོས་པ་
ནི༑ ༑ཀུན་གྱི་ཐུན་མོང་མ་ཡིན་པའི། །ངེས་པར་སྟོན་པས་གསུངས་པར་ཡིད་ཀྱང་་
ཆེས། །གནས་ཀྱི་བྱེ་བྲག་གསུངས་པའི་དགོས་པ་ནི། །གཞན་དུ་བསྟན་པའི་སྙིང་བོ་
མ་གསུངས་པར། །ངེས་པའི་གནས་དེར་གསུངས་པར་ཡིད་ཀྱང་ཆེས། །དུས་ཀྱི་
ཕུན་སུམ་ཚོགས་པ་སྨོས་པའི་དགོས་པ་ནི། །གནས་སྐབས་སྔ་ཕྱི་མ་བརྒལ་བར། །
དུས་ཚོད་མཚུངས་ཤིང་ཟིན་པས་ཡིད་ཀྱང་ཆེས། །ཞེས་གསུངས་པ་བཞིན་ནོ། ། །
གཉིས་པ་གླེང་བསླང་བ་ལ་གསུམ་སྟེ། སྟོན་པས་དགོངས་དོན་གྱི་ཏིང་ངེ་འཛིན་ལ་
- 19 -



ལེའུ་དང་པོ།
མཉམ་པར་བཞག་པ། དེ་ལས་ཉིད་ཀྱི་ཐུགས་རྗེ་རིག་པའི་འཁོར་སེམས་དཔའ་རྡོ་
རྗེ་སྤྲུལ་ཏེ་བཀོད་པ། དེ་ཉིད་ཀྱི་ཞུས་ཤིང་ལན་གསུངས་པའོ། །དང་པོ་ནི། དེ་ལྟར་
གླེང་གཞི་ཕུན་སུམ་ཚོགས་པ་མངོན་པར་སྣང་བ་དེ་ནས་བྱང་ཆུབ་ཀྱི་སེམས་ཀུན་
བྱེད་རྒྱལ་པོ་དེས་རང་སྣང་མ་བཅོས་དོན་གྱི་འཁོར་ཚོགས་ཐམས་ཅད་སྟོན་པ་ཉིད་་་
ཀྱི་རང་བཞིན་རིག་སྟོང་གཉིས་སུ་མེད་པའི་ཡེ་ཤེས་ནང་དབྱིངས་ཀ་དག་ཆེན་པོ་་་་
གཅིག་ཏུ་བྱིན་གྱིས་བརླབ་པའི་ཕྱིར་དུ་རྩལ་སྣང་འགག་པ་མེད་པའི་འཁོར་ཐམས་་་་་
ཅད་ཀུན་རྫོགས་མཉམ་པ་ཆེན་པོ་སྤྲོས་བྲལ་ཐིག་ལེའི་རང་བཞིན་ཆོས་སྐུ་ཀུན་བྱེད་་་་
ཉིད་ཀྱི་སེམས་ཉིད་རང་བྱུང་ཡེ་ཤེས་ཀྱི་ཐུགས་དམིགས་བསམ་བརྗོད་པ་ལས་་་་་་
འདས་པའི་དབྱིངས་ལ་ཐིམ་པར་མཛད་དོ། །
ཞེས་ཕྱི་གསལ་རྩལ་སྣང་གི་རོལ་པ་ཐམས་ཅད་རིག་པ་བྱང་ཆུབ་ཀྱི་སེམས་མ་་་་
བཅོས་མཉམ་པ་ཆེན་པོའི་ཏིང་ངེ་འཛིན་གྱི་ངང་ལ་གཉིས་མེད་དུ་མཉམ་པར་བཞག་
པའོ། །ཚུལ་དེ་ཡང་དོན་གསལ་ལས། དེའི་ཚེ་བཅོམ་ལྡན་འདས་རིག་སྟོང་ཀུན་ཏུ་
བཟང་པོ་དེ་ཉིད་འཁོར་ཤེས་རིག་སྣ་ཚོགས་པ་རྣམས་བྱིན་གྱིས་རློབས་པའི་ཕྱིར། །
འཁོར་ཐམས་ཅད་ཉིད་ཀྱི་ཐུགས་ལ་ཐིམ་ཞིང་སོགས་གསུངས་པ་ལྟར་རོ། །དེ་ལྟར་
སྟོན་པ་ཉིད་ཀྱིས་དགོངས་དོན་ལ་མཉམ་པར་བཞག་པའི་ངང་ནས་འཁོར་རྣམས་ཀྱི་
ཐུགས་ལ་རིག་པ་རང་བྱུང་གི་ཡེ་ཤེས་བསྒྲིབས་མེད་མངོན་སུམ་དུ་གསལ་བར་་་་་
མཛད་དོ་ཞེས་རྩལ་ལས་ཤར་བའི་རོལ་བའི་ཡེ་ཤེས་ཐམས་ཅད་རང་བྱུང་ཡེ་ཤེས་་་་
གཅིག་གི་ངོ་བོར་གྱུར་པའོ། །དེ་ལྟར་འོད་གསལ་བྱང་ཆུབ་སེམས་ཀྱི་དགོངས་པ་
གསལ་བར་མཛད་པ་དེ་ནས་སྙིང་པོ་བྱང་ཆུབ་སེམས་ཀྱི་རྩལ་སྣང་གི་ཆོས་ཐམས་་་་་
ཅད་དབྱིངས་ཆོས་ཉིད་སྐྱེ་བ་མེད་པ་གཅིག་གི་རང་བཞིན་དུ་ལྡན་པར་བྱ་བའི་ཕྱིར་་་
དུ་རྩལ་སྣང་གི་རོལ་བ་དེ་ཐམས་ཅད་ཀ་དག་སྐྱེ་བ་མེད་པའི་ངང་དུ་བསྡུས་ནས་ནང་
དབྱིངས་ཐིག་ལེ་ཆེན་པོ་ཉག་གཅིག་ཏུ་བཞུགས་སོ་ཞེས་སྔ་མ་བྱང་ཆུབ་སེམས་ཀྱི་ངོ་
བ 20 -



-
-
-
-
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བོ་ལྷུན་གྲུབ་འོད་གསལ་གྱི་ཆ་ནས་དང་། ཕྱི་མ་འདི་བྱང་ཆུབ་སེམས་ཀྱི་རང་བཞིན་
སྐྱེ་མེད་ཀ་དག་གི་ཆ་ནས་བསྟན་ཡང་དོན་ལ་ཐ་དད་མེད་པར་དབྱིངས་ཡེ་གཉིས་སུ་
མེད་པའི་དགོངས་དོན་ལ་མཉམ་པར་བཞག་པའོ། །
གཉིས་པ་ནི། དགོངས་དོན་ལ་མཉམ་པར་བཞག་པ་དེ་ནས་སྟོན་པ་ཉིད་དང་ལྷན་
གཅིག་པའི་རིག་པའི་འཁོར་སེམས་དཔའ་རྡོ་རྗེ་དེ་ཉིད་སྟོན་པ་ཉིད་ཀྱི་ཐུགས་རང་་་་
བཞིན་སྤྲོས་པ་དང་བྲལ་བ་ཐིག་ལེ་ཆེན་པོ་གཅིག་ཏུ་བཞུགས་པའི་དགོངས་པ་མ་་་་
གཡོ་བའི་ངང་དེ་ལས་གཟུགས་སྐུའི་རོལ་བར་བྱུང་བའམ་ཆོས་ཉིད་ཀྱི་རང་མདངས་
སུ་ཤར་ནས། བྱང་ཆུབ་ཀྱི་སེམས་སྟོན་པ་ཀུན་བྱེད་རྒྱལ་པོའི་སྤྱན་སྔར་རྒྱལ་སྲས་
སེམས་དཔའ་རྡོ་རྗེ་ཉིད་རྩོལ་མེད་ཨ་ཏིའི་ཐེག་པ་འབྱུང་བའི་དུས་ལ་བབ་པར་་་་་
མཁྱེན་པས་ཐུགས་ཤིན་ཏུ་དགྱེས་ཤིང་དགའ་བའི་སེམས་ཀྱིས་མཚན་དཔེའི་གཟི་་་
བྱིན་རབ་ཏུ་འབར་བའི་ཞལ་དང་བའི་མདངས་ཕྱུང་སྟེ་འཁོད་པས་བྱང་ཆུབ་ཀྱི་་་་་
སེམས་སྟོན་པ་ཀུན་བྱེད་རྒྱལ་པོས་སེམས་དཔའ་རྡོ་རྗེ་ལ་སྐྱེ་མེད་དོན་གྱི་གསུང་་་་་
གིས་སྨྲས་པ། སྟོན་པ་རང་ཉིད་ཀྱི་རྩལ་ལས་བྱུང་བའི་སེམས་དཔའ་རྡོ་རྗེ་ཉིད་སྒྲ་
ཚིག་བརྗོད་པ་ལས་འདས་པ་ཡང་གསང་ཨ་ཏི་ཡོ་གའི་རྒྱུད་སྡེ་རྣམས་གསུངས་བར་་
བསྐུལ་བ་པོ་འཁོར་གྱི་ཚུལ་དུ་རང་སྣང་བ་ལ་དགྱེས་ཤིང་ངོ་མཚར་བས་ཨེ་མ་ཧོ་་་་
ཞེས་ཕྱིར་བསྟན་ནས། བྱེ་བྲག་ཏུ། རྩོལ་བྲལ་ཨ་ཏིའི་ཆོས་སྟོན་པའི་དུས་ལ་བབས་
པར་གཟིགས་ནས་ཡེ་ཤེས་ལྔ་དང་ལྡན་པའི་ཐུགས་ཟག་མེད་རང་བྱུང་གི་ཡེ་ཤེས་་་་་
ཉིད་དགྱེས་ཤིང་དགའ་བའི་སེམས་སྐྱེས་པ་ལ་ངོ་མཚར་བའི་གསུང་གིས་ཨེ་མ་ཧོ་་་
ཞེས་བརྗོད་པ་དང་། མཚན་དཔེའི་ཞལ་གྱི་དཀྱིལ་འཁོར་སྟོན་ཟླ་གསལ་བའི་ངོས་
ལྟར་དང་བའི་མདངས་ཕྱུང་བ་ལ་ངོ་མཚར་བས་ཨེ་མ་ཧོ་ཞེས་པ་དང་། དེ་ཡང་་་་
གཞན་དུ་གྲུབ་པ་མེད་པར་གཞི་མེད་རྩ་བ་དང་བྲལ་བ་རིག་པ་རང་བྱུང་གི་ཡེ་ཤེས་་་་
སྟོན་པ་ཀུན་བྱེད་རྒྱལ་བོ་ང་ལས་གཞི་སྣང་ལྷུན་གྲུབ་ཀྱི་སྣང་ཆར་སེམས་དཔའ་རྡོ་རྗེ་
ཁྱོད་ཉིད་ཆོས་ཉིད་རྫོགས་པ་ཆེན་པོའི་དགོངས་པ་ཕྱི་རབ་རྗེས་འཇུག་རྣམས་ལ་སྣང་
- 21 -



ལེའུ་དང་པོ།
བའི་དོན་དུ་གཟུགས་སྐུའི་ངོ་བོར་བྱུང་བ་ཨེ་མ་ཧོ་སྟེ་ངོ་མཚར་རོ། །ཞེས་གསུངས་་
པས་སྟོན་པའི་ཚིག་གི་མདུན་བསུ་བའི་སྒོ་ནས་གོ་ཕྱེས་སོ། །གསུམ་པ་ལ་གཉིས་ཏེ།
ཆོས་ཀུན་གྲུབ་བསལ་མེད་པ་ཡེ་ནས་ཐིག་ལེ་གཅིག་གི་རང་བཞིན་ལ་ཕུན་སུམ་་་་་
ཚོགས་པ་ལྔ་ཇི་ལྟར་འཐད་ཞུས་པ་དང་། །དབྱིབས་གཅིག་དེ་བཞིན་ཉིད་ཆོས་ཐམས་
ཅད་ཀྱི་འབྱུང་གནས་སམ་ངོ་བོར་གནས་པ་དེའི་འཐད་པ་ཀུན་བྱེད་ཉིད་དུ་གསུངས་་་
ཚུལ་ལོ། །
དང་པོ་ནི། དེ་ལྟར་སྟོན་པའི་ཚིག་གིས་མདུན་བསུས་པའི་རྗེས་དེ་ནས་སེམས་དཔའ་
རྡོ་རྗེས་སྟོན་པ་ཀུན་བྱེད་རྒྱལ་བོ་ལ་གླེང་སློང་བའི་ཚིག་དངོས་སུ་ཞུས་པ། ཀྱེ་ཞེས་
རོང་ལས་མཐོ་བའམ་ཆེ་བ་ལ་འབོད་པའི་ཚིག་སྟེ། དེ་ཡང་དོན་ལོ་སྟོན་འཁོར་་་་་
དགོངས་པ་དབྱེར་མེད་ཡིན་པས་མཐོ་དམན་དང་བཟང་ངན་སོགས་མེད་ཀྱང་སྣ་་་་
བའི་ངོས་ནས་སྟོན་པ་དང་འཁོར་ལྟར་སྣང་བའི་ཕྱིར་དེ་ལྟར་གསུངས་པ་དང་། ཕྱི་
རབ་རྗེས་འཇུག་རྣམས་ཀྱིས་ཆོས་སྨྲ་བའི་བླ་མ་ལ་གུས་པ་བྱེད་དགོས་པར་ཡང་དོན་་
གྱིས་སྟོན་ཏོ། །དེ་ལྟར་གུས་པའི་ཚིག་གིས་མདུན་བསུས་ནས་སྟོན་པའི་སྟོན་པ་ཞེས་
སྟོན་པ་སྐུ་གསུམ་གྱི་ཡང་སྟོན་པར་གྱུར་བ་ཆོས་སྐུ་ཀུན་བྱེད་རྒྱལ་བོ་ལགས་ཞེས་་་་་
སྨོས་པ་སྟེ། དེ་ལ་སྐུ་གསུམ་གྱི་སྟོན་པ་གང་ཞེ་ན་ནང་རྒྱུད་སྡེ་གསུམ་གྱི་སྟོན་པ་ཆོས་
ཀྱི་སྐུ་དང་། ཕྱི་རྒྱུད་སྡེ་གསུམ་གྱི་སྟོན་པ་ལོངས་སྐུ་དང་། མཚན་ཉིད་སྡེ་གསུམ་གྱི་
སྟོན་པ་སྤྲུལ་པའི་སྐུ་སྟེ་གསུམ་ཡིན་ལ། འོ་ན་ཀུན་བྱེད་རྒྱལ་བོ་རང་ཉིད་ཆོས་སྐུ་མིན་
ནམ་དེ་ཆོས་སྐུའི་སྟོན་པར་ཇི་ལྟར་འགྱུར་སྙམ་ན། འདིར་སྟོན་པ་ཀུན་བྱེད་རྒྱལ་པོ་
ནི་ཡེ་ནས་འཁྲུལ་མ་མྱོང་བའི་སངས་རྒྱས་དུས་གསུམ་གྱི་རྒྱལ་བ་ཀུན་གྱི་སྔོན་རོལ་
ཏུ་མངོན་པར་བྱང་ཆུབ་པ་གདོད་མའི་མགོན་པོ་ཀུན་དུ་བཟང་པོ་ཡིན་པར་གསུངས་
ཏེ༑ རྨད་བྱུང་རྒྱལ་བོ་ལས། ཐོག་མ་ཀུན་གྱི་སྔོན་རོལ་དུ། །རང་སྣང་གཞི་ལ་མཐར་
ཕྱིན་ཏེ། །སྔར་སངས་སྔ་ནས་རྒྱས་པའི་ཕྱིར། །ཐོག་མའི་ཀུན་ཏུ་བཟང་པོ་ནི། །་
- 22 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
འཁོར་འདས་ཀུན་གྱི་སྟོན་པར་ཤར། །ཞེས་གསུངས་ལ།
ངའི་འཁོར་དུ་གསུངས་པའི་སྐུ་གསུམ་ནི་སྟོན་པ་དེ་ཉིད་ཀྱིས་ལམ་མངོན་པར་བསྟན་
པ་ལ་བརྟེན་ནས་ཕྱི་ནས་སངས་རྒྱས་པ་རྣམས་ཏེ། ཀུན་མཁྱེན་བླ་མས། སྟོན་པ་
འདི་ཡོད་པས་འཁོར་འདས་གདོད་མར་གྲོལ་བའི་ལམ་སྟོན་པ་བྱུང་སྟེ་དུས་གསུམ་་
གྱི་རྒྱལ་བ་བྱུང་བ་ཡིན་ནོ། །དེ་ལྟ་མ་ཡིན་ན་འཇིག་རྟེན་དུ་སངས་རྒྱས་འབྱུང་བའང་
མི་རིགས་ཏེ། ཐམས་ཅད་སེམས་ཅན་དུ་མཉམ་པ་ལ་གཅིག་གིས་གཅིག་ལ་ལམ་
སྟོན་པར་མི་ཤེས་པ་ཉིད་དང་། ལ་ལ་སངས་རྒྱས་ཤིང་ལ་ལ་འཁོར་བ་མི་རིགས་་་
སོ། །ཞེས་གསུངས་སོ། །
དེ་ལྟ་བུའི་སངས་རྒྱས་ཐམས་ཅད་ཀྱི་སྟོན་པ་གདོད་མི་མགོན་པོ་ཀུན་བྱེད་རྒྱལ་་་་
པོ་ཉིད་ལ་སེམས་དཔའ་རྡོ་རྗེས་འདི་སྐད་ཅེས་ཞུས་ཏེ། ཅི་སྟོན་པ་ཉིད་ཀྱང་མཚན་
རྟོག་གི་སྤྲོས་པའི་གྲྭ་ཟུར་ཐམས་ཅད་དང་བྲལ་བས་ཀུན་ཟླུམ་ཐིག་ལེ་ཆེན་པོ་ཉག་་་་
གཅིག་སྤྲོས་པ་མེད་པས་གཉིས་སྣང་གི་ཡུལ་དུ་གྲུབ་པ་མེད་དམ་སྟེ་མེད་པ་ཞིག་་་་་་
ཡིན་ནམ། ཉིད་ཀྱི་རྩལ་ལས་ཤར་བའི་འཁོར་རྣམས་ཀུན་ཀྱང་ཐིག་ལེ་སྤྲོས་མེད་ཀྱི་
རང་བཞིན་ཉིད་དམ། གཞན་ཡང་ཀུན་བྱེད་ཉིད་ཀྱིས་བསྟན་པ་དམ་པའི་ཆོས་ཀུན་
ཀྱང་ཐིག་ལེ་སྤྲོས་མེད་ཉིད་དམ། ཕུན་སུམ་ཚོགས་པ་རྣམས་སྣང་བའི་དུས་དང་་་་
གནས་ཉིད་ཀྱང་ཐིག་ལེ་སྤྲོས་མེད་ཀྱི་རང་བཞིན་མཚན་མའི་ཡུལ་མེད་པ། བློས་
གཞལ་དུ་མེད་པ། ངག་གིས་བརྗོད་དུ་མེད་པ། །དཔེ་ཡིས་མཚོན་དུ་མེད་པ་སོགས་
སྣང་བའི་ཆོས་གང་དུའང་གྲུབ་པ་མེད་དམ་སྟེ། དེ་ལྟར་འཁོར་འདས་ཀྱི་ཆོས་ཐམས་
ཅད་ཀྱི་ངོ་བོ་ཕུན་སུམ་ཚོགས་པ་ཀུན་ཀྱང་ཡེ་ནས་སྤྲོས་པའི་གྲྭ་ཟུར་ཐམས་ཅད་དང་
བྲལ་བས་སྤྲོས་མེད་ཐིག་ལེའི་རང་བཞིན་གྲུབ་བསལ་འཕོ་འགྱུར་མེད་པ་ཞིག་ཡིན་
ན༑ དེ་ལས་ཆེས་ཟབ་པའི་དོན་ཞིག་མི་སྲིད་པས་སྐུ་གསུམ་གྱི་སྟོན་པའི་སྟོན་པས་
འཁོར་རྣམས་ལ་ཆོས་ཅི་ཞིག་སྟོན་པར་མཛད་དེ་སྤྲོས་པ་མེད་པ་ཐིག་ལེའི་རིང་་་་་་
བཞིན་ཡིན་པའི་ཕྱིར་དང་། ཉིད་ཀྱི་འཁོར་དུ་ལྷན་གཅིག་ཏུ་འདུས་ཤིང་འཁོར་བའི་
- 23-



ལེའུ་དང་པོ།
དོན་ནི་ཅི་ལ་འཁོར་ཞིང་འཚོགས་ཏེ་སྤྲོས་པ་མེད་པ་ལ་དེ་ལྟར་མི་འཐད་པའི་ཕྱིར་་་
དང་༑ གལ་ཏེ་འཁོར་དུ་འདུས་སུ་ཆུག་ཀྱང་དེ་ལ་བསྟན་པ་ཅི་ཞིག་སྟོན་པར་བྱེད་དེ་
སྨྲ་བརྗོད་ཀྱི་སྤྲོས་པ་མེད་པའི་ཕྱིར་དང་། སྟོན་འཁོར་བསྟན་པ་གསུམ་པོ་ལྷན་དུ་
ཚོགས་པའི་དུས་དང་གནས་ནི་གཅིག་པ་རུ་ཇི་ལྟ་བུ་ཡི་ཕྱིར་ན་འགྱུར་ཏེ་ཆོས་ཉིད་་་་
ཡེ་ནས་གཅིག་དང་ཐ་དད་ལ་སོགས་པའི་དམིགས་བསམ་སྤྲོས་པ་ཐམས་ཅད་ལས་་་་
འདས་པའི་ཕྱིར་རོ། །དེས་ན་ཚུལ་ཇི་ལྟ་བུ་ཡིན་པ་སྟོན་པ་ཉིད་ཀྱིས་གསུངས་བར་་་་
མཛད་དུ་གསོལ་ཞེས་ཞུས་སོ། །
གཉིས་པ་ནི། དེ་ལྟར་འཁོར་གྱིས་ཞུས་པའི་དོན་སྟོན་པ་ཉིད་ཀྱི་གསན་ནས་བྱང་
ཆུབ་ཀྱི་སེམས་ཀུན་བྱེད་རྒྱལ་པོ་དེས་སླར་ཡང་སེམས་དཔའ་རྡོ་རྗེ་ལ་སྒྲ་ཚིག་དང་་་་
བྲེལ་བའི་བརྗོད་མེད་དོན་གྱི་གསུང་གིས་འདི་སྐད་ཅེས་གསུངས་སོ། །སྟོན་འཁོར་
དགོངས་པ་དབྱེར་མེད་ལ་མཆོག་དམན་མེད་པའི་ཕྱིར་ཀྱེ་ཞེས་པའི་འབོད་ཚིག་སྦྱར་
ཏེ་སེམས་དཔའ་ཆེན་པོ་ཁྱོད་ཀྱིས་ཡིད་ཀྱི་རྣམ་པར་ཤེས་པ་སྒྲ་ལ་ཆུ་གཅིག་གམ་སྒྲ་
ལ་གཏད་ནས་དོན་མ་ནོར་བར་ཟུངས་ཤིག་དང་། སྟོན་པ་ཀུན་བྱེད་ངས་ཇི་ལྟར་
ཞུས་པའི་ཟབ་མོའི་དོན་རྣམས་ཆོས་ཉིད་དོན་གྱི་རང་སྒྲར་སྤྲོས་ནས་བཤད་ཀྱིས་
ཞེས་སྣོད་ཀྱི་སྐྱོན་དང་བྲལ་བས་ཉན་པར་བསྐུལ་བའི་ཚུལ་གྱིས་གང་ཞིག་གསུང་
བའི་དོན་ནི། ཀྱེ་སེམས་དཔའ་ཆེན་པོ་སེམས་ཉིད་རང་བྱུང་གི་ཡེ་ཤེས་སྟོན་པ་ཀུན་
བྱེད་རྒྱལ་བོ་ང་ཉིད་ཀྱི་རང་བཞིན་ནི་དབྱིངས་གཅིག་དེ་བཞིན་ཉིད་ཆོས་རྣམཾས་
ཐམས་ཅད་ཀུན་གྱི་འབྱུང་གནས་སུ་གྱུར་པས་སྙིང་པོ་སྟེ་ངོ་བོར་གནས་པ་ཡིན་ཀྱང་
འཁོར་འདས་ཀྱི་ཆོས་རྣམས་སྣང་བའི་དུས་ཉིད་ནས་སྙིང་པོ་བྱང་ཆུབ་ཀྱི་སེམས་ཉིད་
ནི་གང་དུའང་མ་སྨོས་ཤིང་འགྱུར་བ་མེད་པའི་ཕྱིར་ན་ཡེ་ནས་ཆོས་ཉིད་མཉམ་
བརྡལ་ཆེན་པོ་ཀུན་ཁྱབ་ཐིག་ལེ་ཉག་གཅིག་གི་རང་བཞིན་དུ་གནས་པ་ཡིན་ཏེ།
ཅིའི་ཕྱིར་ན་ཐིག་ལེ་ཞེས་པ་ནི་ཡེ་ནས་སྤྲོས་པ་ཡི་གྲྭ་ཟུར་མེད་པའི་ཆོས་ཉིད་འགྱུར་
- 24 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་མེད་པ་སྲིད་ཞི་ཀུན་ཁྱབ་ཆེན་པོའི་དོན་ཡིན་པའི་ཕྱིར་ཏེ། ཀུན་གསལ་ལས།
ཐིག་ལེ་ཐམས་ཅད་ནི། མི་འགྱུར་བ་མི་འགག་པ་ཁྱབ་པར་བཤད་དོ། །ཞེས་
གསུངས་སོ། །དེ་བཞིན་ཏུ་རྒྱལ་བ་སྐུ་གསུམ་གྱི་སྟོན་པ་རྣམས་དང་ནི་དེ་དག་གིས་
གསུངས་པའི་བསྟན་པ་རྒྱུ་འབྲས་ཀྱི་ཐེག་པ་རྣམསཾ་དང་། སྟོན་པ་གསུམ་པོ་དེ་ཉིད་
ཀྱི་འདུས་པའི་འཁོར་རྣམས་དང་དེ་རྣམས་ལྷན་དུ་ཚོགས་པའི་དུས་དང་གང་དུ་
ཚོགས་པའི་གནས་ཕུན་སུམ་ཚོགས་པས་བསྡུས་པའི་ཆོས་ཐམས་ཅད་སྙིང་བོ་ཀུན་
བྱེད་རྒྱལ་པོ་ང་ལས་བྱུང་བས་ན་ཡེ་ནས་སྤྲོས་བྲལ་ཐིག་ལེ་ཡི་ངོ་བོར་བརྗོད་པ་སྟེ།
དེ་ཡང་རྒྱུ་མཚན་ཅིའི་ཕྱིར་ན་དེ་དག་གང་ལས་བྱུང་བའི་གཞི་ཀུན་བྱེད་བྱང་ཆུབ་ཀྱི་
སེམས་ང་ཡི་རང་བཞིན་སྤྲོས་མེད་ཐིག་ལེ་ཡི་ངོ་བོ་ཉིད་ཡིན་པར་བསྟན་པ་ཡིན་
པས་ཕྱིར་རོ། །ཞེས་གསུངས་སོ། །
ལེའུའི་མཚན་བྱང་ཆུབ་ཀྱི་སེམས་བྱེད་རྒྱལ་པོ་ལས་གླེང་གཞི་དང་གླེང་སློང་གཉིས་
ཀ་ཡིན་ཀྱང་བརྗོད་བྱ་མིང་གི་ཆ་ནས་གླེང་གཞིའི་སྒྲར་སྨོས་པ་སྟེ་དེ་ཡང་གང་ཞིག་
གླེང་བ་ནི་བསྟན་པ་རྒྱུད་ཀྱི་དོན་ལ་དེ་ཉིད་འབྱུང་བའི་གཞིར་གྱུར་པས་དེ་སྐད་དུ་
སྨོས་ལ་ལེའུ་ནི་སྡེ་ཚན་སོ་སོ་མ་འདྲེས་པར་མཚམས་གཅོད་པའི་དོན་ཏེ། དེ་ལས་་་་
རིགས་ཀྱི་བུ་ལེའུ་ཞེས་པ་ནི། སོ་སོའི་ས་མཚམས་དང་ཆོས་གཞན་དང་མ་འདྲེས་སྟེ།
གང་མཚོན་པའི་དོན་གཙོར་བཤད་པའོ། །ཞེས་སོ། །དེ་ལས་འདིར་ལེའུ་བརྒྱད་ཅུ་
རྩ་བཞི་ཡོད་པའི་ནང་ནས་ཐོག་མ་ཡིན་པས་ན་དང་པོའི་འགྲེལ་བའོ།། །།
དོན་གཉིས་པ་བསྟན་པ་ཕུན་སུམ་ཚོགས་པའི་ཚུལ་གྱིས་རྒྱས་པར་བཤད་པ་་་
ལ་གསུམ་སྟེ། ཕུན་སུམ་ཚོགས་པ་ལྔའི་རང་བཞིན་ཇི་ལྟར་བཀོད་ཅིང་བྱུང་བའི་ཚུལ་
བསྟན་པ། གནས་ལུགས་རྒྱ་ཆེར་བཤད་པ། ཚིག་དོན་བསྡུས་ཏེ་གྲོལ་བའོ། །དང་
པོ་ལ་གཉིས་ཏེ། སྣང་སྲིད་འཁོར་འདས་ཀྱི་ཆོས་ཐམས་ཅད་གདོད་ནས་ཕུན་སུམ་
ཚོགས་པ་ལྔར་བཀོད་ཚུལ་བསྟན་པ་དང་། དེ་ཉིད་གཤིས་ཀུན་བྱེད་དེ་བཞིན་ཉིད་
ཀྱི་ངང་ལས་བྱུང་ཚུལ་བཤད་པའོ། །དང་པོ་ནི་ལེའུ་གཉིས་པས་བསྟན་པ་ལའང་་་་
- 25 -



ལེའུ་གཉིས་པ།
གཉིས་ཏེ། ལེའུ་ལ་འཇུག་པའི་རྒྱུའི་ཚུལ་གྱིས་མདོར་བསྟན་པ་དང་། དེ་ཉིད་རྒྱ་ཆེར་
བཤད་པས་རྒྱས་པར་བསྟན་པའོ། །དང་པོ་ནི། དེ་ལྟར་གླེང་གཞི་ཕུན་སུམ་ཚོགས་
པའི་སྒོ་ནས་སྟོན་འཁོར་གཉིས་ཀྱིས་གླེང་བསླང་བའི་རྗེས་དེ་ནས་བྱང་ཆུབ་ཀྱི་་་་་
སེམས་ཀུན་བྱེད་རྒྱལ་པོ་དེས་འཁོར་འདས་ཀྱི་ཆོས་ཐམས་ཅད་ཉིད་ལས་བྱུང་བའི་
རང་བཞིན་དམིགས་བསམ་སྤྲོས་པ་དང་བྲལ་བའི་ངོ་བོར་གཟིགས་པའི་དགོངས་པ་
ལས་མི་གཡོ་བའི་ཏིང་ངེ་འཛིན་སྟོང་གསལ་བརྗོད་མེད་བློ་འདས་ཆེན་པོའི་རང་་་་་
བཞིན་ཅན་གྱི་ཏིང་ངེ་འཛིན་ཅེས་བྱ་བ་ལ་མཉམ་པར་བཞག་ནས་གནས་པ་་་་་་
མཛད་དོ། །གཉིས་པ་རྒྱས་པར་བཤད་པ་ལའང་གསུམ་སྟེ། རིག་པའི་སེམས་དཔའ་
ཉིད་འཁོར་དུ་བཀོད་པའི་དོན་ཞུས་པ། དེ་བཞིན་ཉིད་ཀྱི་སྟོན་པའི་ངང་ལས་ཕུན་་་་་
སུམ་ཚོགས་པས་བསྡུས་པའི་ཆོས་ཉིད་བཀོད་པ། དེའི་དོན་དྲི་ལན་དུ་བཤད་པའོ། །
དང་པོ་ནི། སྟོན་པས་དགོངས་དོན་གྱི་ཏིང་ངེ་འཛིན་ལ་མཉམ་པར་བཞག་པ་དེ་ནས་
འཁོར་གྱི་ཚོགས་རྣམས་ཆོས་དབྱིངས་མཉམ་པ་ཆེན་པོའི་ངང་དུ་རང་བཞིན་གཅིག་
ཏུ་བཞུགས་པ་ལས་སེམས་དཔའ་རྡོ་རྗེ་དགོངས་པའི་ཀློང་ནས་རྩལ་གྱི་ངོ་བོར་་་་་་་
ལངས་ནས་སྟོན་པ་བྱང་ཆུབ་ཀྱི་སེམས་ཀུན་བྱེད་རྒྱལ་པོའི་ཞལ་མངོན་སུམ་ད་་་་་་
ཕྱོགས་པའི་མདུན་དུ་སྐུ་གངས་དཀར་ཤེལ་གྱི་རི་བོ་ལ་ཉིན་བྱེད་འབུམ་གྱིས་འཁྱུད་
པ་ལྟ་བུའི་ཞལ་གྱི་མདངས་ཕྱུང་སྟེ་མི་འགྱུར་བརྟན་པའི་རི་རབ་བཞིན་དུ་འཁོད་་་་
ནས་སྐྱེ་མེད་རང་བྱུང་གི་ཡེ་ཤེས་ཀྱི་གསུང་ཕྱུང་སྟེ་ཞུས་པ། ཀྱེ་ཆོས་ཉིད་འདུས་མ་
བྱས་པའི་སྐུ་ཅན་སྟོན་པའི་སྟོན་པ་ཀུན་བྱེད་རྒྱལ་པོ་ལགས། སྟོན་པ་ཁྱོད་ཀྱི་འཁོར་
དུ་ཉིད་ཀྱི་ཐུགས་རྗེ་ཡེ་ཤེས་ཀྱི་རྩལ་ལས་ཤར་བའི་བདག་ཅག་རིག་པའི་སེམས་་་་་
དཔའ་རྣམས་འདུས་ཤིང་འཁོད་པ་སྟེ་ལྷན་དུ་ཚོགས་པ་ལགས་ན། བདག་ཅག་་་་་
འདུས་པ་རྣམས་ཀྱིས་ནི་འཚལ་བའམ་ཤེས་པར་བྱ་བའི་དོན་ནི་ཆོས་རྣམས་ཀྱི་་་་་
གནས་ལུགས་བསལ་བཞག་བྲལ་བའི་ཡེ་ཤེས་རྫོགས་པ་ཨ་ཏི་ཡོ་གའི་དགོངས་པ་་་
- 26 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
དེ་ཅི་ལྟ་བུ་ཞིག་མཆིས་པའམ་བདག་ཅག་རྣམས་ཀྱིས་ཤེས་པར་འཚལ་བའི་དགོས་
དོན་དེ་ནི་སྟོན་པ་ཀུན་བྱེད་ཁྱོད་ཀྱིས་བསྟན་པར་མཛད་དུ་གསོལ་ཞེས་ཞུས་སོ། ། །
གཉིས་པ་ལ་བཞི་སྟེ། གདོད་མའི་གཞི་ཀུན་བྱེད་ཉིད་སྐུ་གསུམ་དུ་བཀོད་པ། དེ་
ལས་རང་བྱུང་གི་ཡེ་ཤེས་ལྔ་བཀོད་པ། དེ་ལས་སྲིད་གསུམ་སྣོད་བཅུད་ཀྱི་ར་་་་་
བཞིན་བཀོད་པ། དེ་ལྟར་དག་མ་དག་སྣ་ཚོགས་སུ་སྣང་དུས་ཉིད་ནས་རང་བཞིན་
སྤྲོས་པའི་མཐའ་བྲལ་དུ་གནས་པའོ། །
དང་བོ་ནི། སེམས་དཔའ་རྡོ་རྗེས་དགོས་དོན་ཞུས་པའི་རྗེས་དེ་ནས་གདོད་མའི་གཞི་
བྱང་ཆུབ་ཀྱི་སེམས་ཀུན་བྱེད་རྒྱལ་བོ་དེས་ཉིད་ཀྱི་རང་བཞིན་ཆོས་ཉིད་ཡེ་སྟོང་ཆེན་
པོ་སྤྲོས་བྲལ་ཀ་དག་གི་རང་བཞིན་རྒྱ་ཆད་ཕྱོགས་ལྷུང་དང་བྲལ་བ་ནི་སྟོང་བ་ཆོས་ཀྱི་
སྐུ་དང་། ཉིད་ཀྱི་ངོ་བོ་འོད་གསལ་ལྷུན་གྲུབ་ཀྱི་སྣང་བ་མ་འགག་ཅིར་ཡང་འཆར་
བའི་གཞིར་གནས་པ་ནི་གསལ་བ་ལོངས་སྐུ་དང་། ཉིད་ཀྱི་ཐུགས་རྗེ་རིག་པའི་ཡེ་
ཤེས་གསལ་སྟོང་ཟུང་འཇུག་གི་རྩལ་ལས་ཅིར་ཡང་འཆར་བའི་ཡེ་ཤེས་ནི་གཉིས་་་་་
མེད་སྤྲུལ་བའི་སྐུ་སྟེ་གསུམ་པོ་དེ་ཕུན་སུམ་ཚོགས་པའི་ཆོས་ཐམས་ཅད་ཀྱི་འཆར་་་་་
གཞི་དབྱིངས་དེ་བཞིན་ཉིད་ཀྱི་རང་བཞིན་དུ་བཀོད་པ་སྟེ་ཞེས་ནང་གསལ་གྱི་ཡེ་་་་
ཤེས་གསུམ་པོ་དེ་ཆོས་ཐམས་ཅད་ཀྱི་འཆར་གཞི་བསྟན་པ་ཡིན་ཏེ། མཐར་ཐུག་་་་
དོན་གྱི་སྙིང་བོ་ལས། འཁོར་དང་འདས་པ་གང་གིས་ཀྱང་། །གོས་པ་མེད་པའི་སྔོན་
རོལ་ན། །རང་བྱུང་ཡེ་ཤེས་ཀ་དག་ཉིད། །ངོ་བོ་སྟོང་བ་མཚོན་བརྗོད་འདས། །རང་
བཞིན་འོད་ལས་གཏིང་གསལ་ཚུལ། །ཐུགས་རྗེ་རིག་པའི་སྙིང་པོ་ཅན། །ནང་་་་
དབྱིངས་ཀ་དག་ཆེན་པོར་གནས། །ངོ་བོ་སྐུར་གནས་འཕོ་འགྱུར་མེད། །རང་བཞིན་
འོད་ལས་གསུང་ཉིད་འཆར། །ཐུགས་རྗེ་ཐུགས་ཏེ་རིག་པར་གནས། །སྐུ་རུ་གནས་
ཀྱང་ཞལ་ཕྱག་མེད། །འོད་དུ་གནས་ཀྱང་ཁ་དོག་མེད། །རིག་པར་གནས་ཀྱང་འཕྲོ་
འདུ་མེད། །རང་ངོ་ནང་གསལ་འཆར་གཞིའི་ཆ། །སྐུ་ལས་སྐུ་གསུམ་ཉིད་དང་ནི། །
འོད་ལས་ལྷུན་གྲུབ་ལོངས་སྤྱོད་རྫོགས། །ཐུགས་རྗེ་རིག་པ་ཡེ་ཤེས་སུ། །ངང་གི་
-27-



ལེའུ་གཉིས་པ།
འཆར་བའི་གཞི་མོར་གནས། །འདི་ནི་གདོད་མའི་གནས་ལུགས་སོ། །ཞེས་སོ། ། །
གཉིས་པ་ནི། དེ་ལྟ་བུའི་སྟོང་གསལ་ཐུགས་རྗེ་གསུམ་པོ་དེ་ལས་ཆོས་ཐམས་ཅད་
བཀོད་པ་ནི་ཞེས་སྤྱིར་བསྟན་ནས་བྱེ་བྲག་ཏུ་སྟོན་པ་ཀུན་བྱེད་ཉིད་ཀྱི་ཐུགས་རིག་པ་
རང་བྱུང་གི་ཡེ་ཤེས་ཆེན་པོ་གཅིག་གི་རྩལ་འགགས་པ་མེད་པ་ལས་རང་བྱུང་གི་ཡེ་
ཤེས་ཆེན་པོ་ལྔ་བྱུང་བ་ནི་འདི་ལྟ་སྟེ་སེམས་ཁོང་ནས་འཁྲུགས་པའི་བདག་ཉིད་ཅན་
གྱི་མནར་སེམས་པའི་ཞེ་སྡང་རང་ཀཾ་མར་སྣང་བ་འདི་ཉིད་རྒྱུ་རྐྱེན་ལ་ལྟོས་པ་མེད་་་་
པར་རང་བྱུང་གི་ཡེ་ཤེས་ཆེན་པོ་ཡི་རྩལ་འགགས་པ་མེད་པ་རང་གསལ་གྱི་ཚུལ་དུ་་
ཤར་བ་ཡིན་པས་སྤོང་འགོག་སྦྱོངས་བསྒྱུར་སོགས་ལ་མི་ལྟོས་པར་ཡེ་ནས་རང་བྱུང་
ཡེ་ཤེས་ཀྱི་ངོ་བོར་མངོན་དུ་ཕྱུང་བ་སྟེ། དགའ་རབ་རྡོ་རྗེས། ཆགས་སྡང་ང་རྒྱལ་
ཕྲག་དོག་རྨོངས། །རང་རིག་ཤར་ཕྱིར་དོན་མི་སྤོང་། །ཞེས་དང་། །
འདི་ལས་ཀྱང་། རང་བྱུང་རྒྱུ་རྐྱེན་མེད་པར་བྱུང་བ་ཡིན། །ཡེ་ཤེས་འགགས་པ་མེད་
པར་གསལ་བ་ཡིན། །ཞེས་གསུངས་པ་ལྟར་དང་། དེ་བཞིན་དུ་འོག་མ་རྣམས་ལ་
ཡང་སྦྱར་ཏེ། ཡུལ་དང་དུ་ལེན་པའི་རང་བཞིན་ཅན་གྱི་འདོད་ཆགས་རང་བྱུང་ཡེ་
ཤེས་ཆེན་པོ་དང༌། བླང་དོར་མི་འབྱེད་པའི་རང་བཞིན་ཅན་གྱི་གཏི་མུག་རང་བྱུང་
ཡེ་ཤེས་ཆེན་པོ་དང་། དམིགས་ཡུལ་ཁོང་དུ་མི་ཤོང་བའི་རང་བཞིན་ཅན་ཕྲག་དོག་
རང་བྱུང་ཡེ་ཤེས་ཆེན་པོ་དང་། སེམས་མཐོ་བའི་རྣམ་པ་ཅན་གྱི་ང་རྒྱལ་རང་བྱུང་ཡེ་
ཤེས་ཆེན་པོ་དང་ལྔ་མངོན་དུ་བྱུང་ངོ་། །གསུམ་པ་ནི། དེ་ལྟ་བུའི་རང་བྱུང་གི་ཡེ་
ཤེས་རྣམ་པ་ལྔ་བོ་དེའི་རྩལ་ལས་རྒྱན་གྱི་རྒྱུ་འབྱུང་བ་ཆེན་པོ་ལྔ་ནི་ཕྱུང་སྟེ་ཞེས། དེ་
ལོ་རྒྱན་གྱི་རྒྱུ་ཞེས་གསུངས་པ་ནི་འབྱུང་བ་ཆེན་པོ་ལྔ་པོ་དེ་ཉིད་རང་བྱུང་ཡེ་ཤེས་ཀྱི་
རྩལ་གྱི་རོལ་བའམ་རྒྱན་དུ་ཤར་བ་ཡིན་པས་རྒྱན་ཞེས་གསུངས་ཏེ། ཟབ་མོ་ཡང་
ཏིག་ལས། དེ་ཡང་རིག་པའི་རང་གཟུགས་སྟོང་གསལ་ཟང་ཐལ་ཆེན་པོ་ཅིར་ཡང་མ་
གྲུབ་པའི་ངང་ནས། ལྷུན་གྲུབ་འོད་ལྔའི་རྩལ་ལས། ཕྱི་ཡུལ་སྣང་ལུས་དང་བཅས་
- 28 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར་གྲུབ་པས་རང་སྣང་གི་རྒྱན་དུ་ཤར། ཡེ་ཤེས་ཀྱི་རོལ་བར་ཤར། འགག་མེད་ཀྱི་
རྩལ་དུ་ཤར་ཡང་། སྣང་ལ་བདེན་པས་མ་གྲུབ་པ། དཔེ་རྨི་ལམ་གྱི་སྣང་བ་ཡུལ་
མེད་རང་སྣང་གི་རྩལ་དང་རྒྱན་དང་རོལ་བར་ཤར་བ་བཞིན་ནོ། །ཞེས་གསུངས་ལ།
དེ་ལྟར་འབྱུང་བ་ལྔ་བོ་དེ་འབྱུང་འགྱུར་ཀུན་གྱི་རྒྱུ་ཡིན་ཞིང་ཁྱབ་པ་རྒྱ་ཆེ་བས་རྒྱུ་ཆེན་
པོ་ཞེས་གསུངས་སོ། །
གཞན་ཡང་མཐར་མེ་ཆུ་རླུང་གིས་འཇིག་ཅིང་སྟོང་བར་བྱེད་པ་ཕྱི་སྣོད་དང་དེ་ལ་རྟེན་
དང་བརྟེན་པའི་ཚུལ་དུ་གནས་པས་ནང་བཅུད་དེ་སྣོད་བཅུད་ཀྱིས་བསྡུས་པའི་་་་་་་
འཇིག་རྟེན་གྱི་ཁམས་ཆེན་པོ་གསུམ་ནི་བཀོད་དེ། དེ་ལས་བྱེ་བྲག་ཏུ་རང་བྱུང་ཡེ་
ཤེས་ཀྱི་རྒྱན་གྱི་རྒྱུའི་ལུས་ལྔ་དུས་གཅིག་ཏུ་བླང་བ་ནི་འདི་ལྟ་སྟེ་ཞེས་འབྱུང་ལྔ་་་་
རང་བཞིན་ལས་གྲུབ་པའི་རྒྱུད་ལྔའི་སེམས་ཅན་ནམ་འགྲོ་བ་དྲུག་གི་ལུས་སྣང་བར་་་་
བསྟན་པ་སྟེ། དེ་ཡང་རྒྱན་གྱི་རྒྱུའི་ལུས་སྲ་བའི་ཁམས་ས་ཞེས་བྱ་བའི་ལུས་དང་།
དེ་བཞིན་དུ་རྒྱན་གྱི་རྒྱུའི་ལུས་རླན་ཞིང་གཤེར་བའི་ཁམས་ཆུ་ཞེས་བྱ་བའི་ལུས་དང་།
རྒྱན་གྱི་རྒྱུའི་ལུས་དྲོད་ཀྱི་ཁམས་མེ་ཞེས་བྱ་བའི་ལུས་དང་། རྒྱན་གྱི་རྒྱུའི་ལུས་གཡོ་
བའི་ཁམས་རླུང་ཞེས་བྱ་བའི་ལུས་དང༌། རྒྱན་གྱི་རྒྱུའི་ལུས་བུ་ག་ནམ་མཁཾའ་་་་
ཁམས་ཞེས་བྱ་བའི་ལུས་རེ་རེ་ལ་ལྔ་ག་ཚང་བས་གཅིག་ཏུ་འདུས་པ་རིགས་དྲུག་་་
ལུས་ཐམས་ཅུད་བླངས་བའམ་སྣང་བར་གྱུར་ཏོ། །
དེ་དག་ཀུན་བྱེད་བྱང་ཆུབ་ཀྱི་སེམས་གཅིག་གི་རང་བཞིན་ཡིན་པ་ལ་ཡེ་ཤེས་ལྔའི་་་་
རིགས་སོ་སོར་ཕྱེ་སྟེ་སྣང་བ་ནི། རང་བྱུང་འདུས་མ་བྱས་པའི་ཡེ་ཤེས་གསལཾ་སྟོང་
ཞེ་སྡང་གི་རང་བཞིན་ཡུལ་ཡོངས་སུ་འཇོམ་པར་བྱེད་པ་རྡོ་རྗེའི་རིགས་དུང་། རང་
བྱུང་འགག་པ་མེད་པའི་ཡེ་ཤེས་བདེ་སྟོང་འདོད་ཆགས་ཀྱི་རང་བཞིན་ཡུལ་ལ་ཡིད་་
འོང་གི་རྣམ་པས་དང་དུ་ལེན་པ་པདྨའི་རིགས་དང་། རང་བྱུང་དམིགས་གཏད་དང་
བྲལ་བའི་ཡེ་ཤེས་རིག་སྟོང་གཏི་མུག་གི་རང་བཞིན་ཀུན་གྱི་ཁྱབ་བྱེད་དུ་གྱུར་པས་་་་
བུདྡྷའི་རིགས་དྲུང་། རང་བྱུང་མཉམ་པ་མེད་པའི་ཡེ་ཤེས་དྲན་སྟོང་ཕྲག་དོག་གི་རང་
- 29 -



ལེའུ་གཉིས་པ།
བཞིན་དམིགས་ཡུལ་ཁོང་དུ་མི་ཤོང་བས་ལས་ཀྱི་རིགས་དང་། རང་བྱུང་སྐྱེ་བ་མེད་
པའི་ཡེ་ཤེས་སྣང་སྟོང་ང་རྒྱལ་གྱི་རང་བཞིན་ཆེ་བའི་ཡོན་ཏན་ལ་དམིགས་ནས་་་་་་
གཞན་ལས་མཐོ་བར་བལྟ་བས་རིན་པོ་ཆེའི་རིགས་དང་། དེ་ལྟ་བུའི་རང་བྱུང་ཡེ་
ཤེས་ལྔའི་རིགས་ཅན་གྱི་ལུས་བླང་བ་ནི་རྒྱུད་ལྔས་བསྡུས་པའི་འགྲོ་བ་རྣམས་ཀྱི་་་་་
ལུས་དང་སོ་སོར་སྦྱར་ཏེ། མདོ་བཅུ་ལས། སྲིད་གསུམ་ལམ་ལྔའི་ཆོས་ལྔ་ཡང་། །
བྱང་ཆུབ་སེམས་སུ་མངོན་སངས་རྒྱས། །དེ་ཡང་ཇི་ལྟ་བུ་ཞེ་ན། །བརྐམ་ཆགས་ལྔ་
ཡི་རྣམ་སྨིན་གྱིས། །ལམ་སྒོ་ལྔ་རུ་ཞུགས་ཕྱིན་ན། །མི་བདེ་སྡུག་བསྔལ་ལྔ་ལ་སྤྱད། །
ཞེ་སྡང་ལམ་གྱིས་སྒོར་ཞུགས་པས། །དམྱལ་བའི་གནས་སུ་ཚ་གྲང་སྤྱོད། །སྔ་ཕྱི་
མེད་པའི་ཆོས་སྤྱོད་ཀྱང་། །སྔ་མའི་ལས་ཀྱི་རྣམ་སྨིན་གྱིས། །ཚ་དང་གྲང་བའི་ཉམས་
མྱོང་སྟེ། །སྙིང་བོ་བྱང་ཆུབ་སེམས་དེ་ལ། །ཚ་གྲང་ཉམས་དེས་བསྐྱོད་པ་མེད། །དེ་
བས་ཞེ་སྡང་མི་གནས་སྟོང་། །བྱང་ཆུབ་སེམས་སུ་མངོན་སངས་རྒྱས། །འདོད་
ཆོགས་ལམ་གྱི་སྒོར་ཞུགས་པས། །ཡི་དྭགས་གནས་ན་བཀྲེས་སྐོམ་སྤྱོད། །བསྔོས་
པས་ཚིམ་པའི་ཆོས་ཡོད་ཀྱང་། །སྔ་མའི་ལས་ཀྱི་རྣམ་སྨིན་གྱིས། །བཀྲེས་དང་སྐོམ་
པའི་ཉམས་མྱོང་སྟེ། །སྙིང་བོ་བྱང་ཆུབ་སེམས་དེ་ལ། །བཀྲེས་དང་སྐོམ་པས་བསྐྱོད་
པ་མེད། །དེ་བས་འདོད་ཆགས་མི་གནས་སྟོང་། །བྱང་ཆུབ་སེམས་སུ་མངོན་སངས་
རྒྱས༑ ༑གཏི་མུག་ལམ་གྱི་སྒོར་ཞུགས་པས། །བྱོལ་སོང་གནས་ན་གླེན་ལྐུགས་སྤྱོད། །
རིག་པ་ཕྲ་མོའི་ཆོས་སྤྱོད་དེ། །སྔ་མའི་ལས་ཀྱི་རྣམ་སྨིན་གྱིས། །བླུན་ཞིང་ལྐུགས་
པའི་ཉམས་མྱོང་སྟེ། །སྙིང་བོ་བྱང་ཆུབ་སེམས་དེ་ལ། །བླུན་ལྐུགས་ཉམས་དེ་་
བསྐྱོད་པ་མེད། །དེ་བས་གཏི་མུག་མི་གནས་སྟོང་། །བྱང་ཆུབ་སེམས་སུ་མངོན་་
སངས་རྒྱས། །ཕྲག་དོག་ལམ་གྱི་སྒོར་ཞུགས་པས། །མི་ཡི་གནས་སུ་དགེ་སྡིག་སྤྱོད། །
དགེ་སྡིག་ལས་ཀྱི་ཆོས་ཡོད་ཀྱང་། །མི་དགེ་ཤས་ཆུང་རྣམ་སྨིན་གྱིས། །མི་རྟག་་་
འགྱུར་བའི་ཉམས་མྱོང་སྟེ། །སྙིང་བོ་བྱང་ཆུབ་སེམས་དེ་ལ། །མི་རྟག་ཉམས་དེས་
- 30-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྐྱོད་པ་མེད། །དེ་བས་ཕྲག་དོག་མི་གནས་སྟོང་། །བྱང་ཆུབ་སེམས་སུ་མངོན་
སངས་རྒྱས། །ང་རྒྱལ་ལམ་གྱི་སྒོར་ཞུགས་པས། །ལྷ་ཡི་གནས་དང་ལོངས་སྤྱོད་
ཀྱིས། །མ་རིག་ལྟུང་པའི་སྡུག་བསྔལ་མྱོང་། །བསམ་པས་འགྲུབ་པའི་ཆོས་སྤྱོད་
ཀྱང་། །མ་རིག་ལེ་ལོའི་རྣམ་སྨིན་གྱིས། །ལྟུང་བའི་སྡུག་བསྔལ་ཉམས་མྱོང་སྟེ། །
སྙིང་བོ་བྱང་ཆུབ་སེམས་དེ་ལ། །ལྟུང་བའི་ཉམས་ཀྱིས་མི་བསྐྱོད་དེ། །དེས་ན་ང་
རྒྱལ་མི་གནས་སྟོང་། །བྱང་ཆུབ་སེམས་སུ་མངོན་སངས་རྒྱས། །ཞེས་གསུངས་པ་དེ་
ལྟ་བུའི་ཕྱིར་ན་ཞེ་སྡང་ལ་སོགས་པའི་རང་བྱུང་ཡེ་ཤེས་ལྔ་བོ་དེ་ལས་བྱུང་བའི་རྒྱན་་་་
གྱི་རྒྱུ་འབྱུང་བ་ལྔའི་ལུས་ཅན་གྱི་འགྲོ་བ་ལམ་རྒྱུད་ལྔའི་སེམས་ཅན་དུ་སྣང་བ་འདི་་་
རྣམས་ཀྱང་དོན་ལ་གདོད་ནས་སྐྱེ་བ་མེད་པ་ཆོས་ཉིད་རང་བྱུང་གི་ཡེ་ཤེས་ཀུན་བྱེད་་
བྱང་ཆུབ་སེམས་ཀྱི་རོལ་བའམ་རྒྱན་དུ་བཀོད་པ་ཡིན་པས་ན་འཁོར་བའི་ཆོས་སུ་་་
སྣང་བ་འདི་ཐམས་ཅད་སྐྱེ་འགག་འགྲོ་འོང་དང་བྲལ་བ་རང་བྱུང་ཡེ་ཤེས་གཅིག་གི་
བདག་ཉིད་དུ་སངས་རྒྱས་པར་བསྟན་ཏོ། །
དེ་ཉིད་ལས། བསྐམ་ཆགས་ལྔ་ལས་འབྱུང་ལྔ་གྲུབ། །འབྱུང་བ་ལྔ་ལས་རང་བྱུང་
སྐྱེས། །སྣང་བའི་ཆོས་དང་སྲིད་པའི་ཆོས། །མི་རྟོག་པ་ཡི་རྒྱུ་རྐྱེན་གྱིས། །བསྐྱེད་
ནས་ཇི་ལྟར་འབྱུང་ན་ཡང་། །དོན་དམ་སྐྱེ་བ་མེད་པས་ན། །སྤྲོས་པ་མེད་པའི་དོན་དུ་
བསྟན། །ཅེས་གསུངས་སོ། །བཞི་བ་ནི། དེ་ལྟར་སྐུ་གསུམ་ཡེ་ཤེས་ལྔ་སྲིད་གསུམ་
སྣོད་བཅུད་ལ་སོགས་པ་དག་པ་དང་མ་དག་པ་སྣ་ཚོགས་སུ་བཀོད་ཅིང་སྣང་བའི་་་་་
དུས་ཉིད་ནས་གང་གིས་འགོད་པ་བྱང་ཆུབ་ཀྱི་སེམས་ཀུན་བྱེད་རྒྱལ་བོ་དེ་ཉིད་ཀྱང་
སྟོན་པ་ཉིད་ཀྱི་རང་བཞིན་འཁོར་འདས་སྣ་ཚོགས་སུ་སྣང་བ་འདི་ཀུན་གྱི་ཆོས་ཉིད་
སྤྲོས་པ་དང་བྲལ་བ་ཡེ་སྟོང་སྐྱེ་བ་མེད་པའི་ངང་ཚུལ་ལས་སྐད་ཅིག་ཀྱང་གཡོ་བ་མེད་
ལ་དེ་ཉིད་ཀྱིས་གང་ཞིག་བཀོད་པ་ཡི་ཆོས་རྣམས་ཀྱང་དེ་བཞིན་དུ་བཞུགས་སོ་ཞེས་
ཆོས་ཉིད་སྐྱེ་བ་མེད་པ་སྤྲོས་བྲལ་རང་བྱུང་གི་ཡེ་ཤེས་ལས་གཡོ་བ་མེད་པར་བསྟན་་་་
ཏོ༑ ༑གསུམ་པ་དེའི་དོན་དྲི་ལན་གྱི་ཚུལ་དུ་བཤད་པ་ལ་གསུམ་སྟེ། དེ་ལྟར་བཀོད་
- 31 -



ལེའུ་གཉིས་པ།
པའི་དོན་དྲི་བ་དང་། གང་གིས་བཀོད་པ་མཚན་གྱི་དོན་རྒྱ་ཆེར་བཤད་པའོ། །དང་
པོ་ནི། དེ་ལྟར་ཕུན་སུམ་ཚོགས་པའི་ཆོས་རྣམས་བཀོད་པ་དེ་ནས་སེམས་དཔའ་རྡོ་
རྗེ་དེ་ཉིད་བྱང་ཆུབ་ཀྱི་སེམས་སྟོན་པ་ཀུན་བྱེད་རྒྱལ་བོའི་སྤྱན་སྔར་སླར་ཡང་གུས་་་་
འདུད་དང་བཅས་པས་འདུག་ནས་ཞུས་པ། ཀྱེ་སྟོན་པའི་སྟོན་པ་ཀུན་བྱེད་རྒྱལ་བོ་
ལགས༑ ཉིད་ཀྱི་ཐུགསཾ་ཉག་གཅིག་སྤྲོས་པ་དང་བྲལ་བ་རང་བྱུང་འདུས་མ་བྱས་
པའི་ཡེ་ཤེས་འགྱུར་བ་མེད་པའི་དབྱིངས་ལས། རང་བྱུང་གི་ཡེ་ཤེས་རྣམ་པ་ལྔ་རྩོལ་
མེད་དུ་བྱུང་ནས་དེ་ལས་རྒྱན་གྱི་རྒྱུ་འབྱུང་བ་ཆེན་པོ་ལྔ་བྱུང་ནས་ནི། དེ་ལ་བརྟེན་དེ་
ཡེ་ཤེས་ལྔ་ཡི་རིགས་ཅན་གྱི་ལུས་ལྔ་བླངས་བའམ་བཀོད་པ་འདིས། སྟོན་པ་ཀུན་
བྱེད་རྒྱལ་བོའི་མཛད་པ་ཕྲིན་ལས་ཀྱི་དགོས་པ་ཅི་ཞིག་ཆེ་བའམ་དགོས་པ་ཅི་ཞིག་
ཡོད་ལགས་ཞེས་ཞུས་སོ། །
གཉིས་པ་ནི། སེམས་དཔའ་རྡོ་རྗེས་ཕུན་སུམ་ཚོགས་པ་བཀོད་པའི་དགོས་དོན་ཇི་
ལྟར་ཡིན་པ་ཞུས་པའི་རྗེས་དེ་ནས་སྟོན་པ་བྱང་ཆུབ་ཀྱི་སེམས་ཀུན་བྱེད་རྒྱལ་བོ་་་་
དེས་སླར་ཡང་ལན་གསུངས་པ་ནི། ཀྱེ་རིག་པའི་ངོ་བོ་རྒྱལ་སྲས་སེམས་དཔའ་ཆེན་
པོ་དེ་ལྟར་ཕུན་སུམ་ཚོགས་རྣམས་བཀོད་པའི་དགོས་པ་ནི། འདི་ལྟར་སྣང་སྲིད་་་་
འཁོར་འདས་ཀྱིས་བསྡུས་པའི་ཆོས་ཐམས་ཅད་ནི་ཀུན་བྱེད་རྒྱལ་བོ་བྱེད་མཁན་་་་
ལས་ནི་མ་གཏོགས་པ་ཡི་བྱེད་མཁན་གཞན་ན་སུ་ཡང་མེད་དོ་ཞེས་ཆོས་ཐམས་ཅད་
ཆོས་ཉིད་བྱང་ཆུབ་སེམས་ཀྱི་རང་བཞིན་གཞི་མེད་རྩ་བྲལ་ཆེན་པོའི་ཀློང་ནས་ཤར་་་་
བའི་མེད་སྣང་སྟོང་གཟུགས་ཙམ་ལས་བདེན་པར་གྲུབ་པའི་དངོས་པོ་གཅིག་ཀྱང་་་་
མེད་པར་བསྟན་ཏོ། །དེས་ན་ཆོས་རྣམས་ཀྱི་ཆོས་ཉིད་གནས་ལུགས་འདུས་མ་བྱས་
པ་ཁྱབ་བརྡལ་ནམ་མཁའ་ལྟ་བུའི་རང་བཞིན་བྱེད་པ་པོ་ཡང་ནི་སྟོན་པ་ང་ཡི་རང་་་་
བཞིན་གདོད་ནས་དེ་ལྟར་གནས་པ་ལས་གཞན་དུ་ཅི་ཡང་མེད་ལ། སྐུ་གསུམ་སྟོན་
པ་གསུམ་ཡང་འགོད་པར་བྱེད་པ་པོ་ང་ཡི་རང་བཞིན་དང་ངོ་བོ་དང་ཐུགས་རྗེ་་་་་
- 32 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གསུམ་གྱི་རྩལ་ལས་དེ་ལྟར་ཤར་བ་མ་གཏོགས་བྱེད་མཁན་གཞན་མེད་ལ། རྒྱལ་
བ་སྐུ་གསུམ་པོ་དེ་དག་གི་འཁོར་གྱི་ཚོགས་སུ་འདུས་པ་ཡང་འགོད་པར་བྱེད་པ་པོ་་་
སྔར་སྨོས་པ་ལྟར་སྟོན་པ་ང་ལས་མེད་པ་དང་། དེ་བཞིན་དུ་སྟོན་པ་སྐུ་གསུམ་གྱིས་
བསྟན་པའི་ཆོས་ཚུལ་ཉིད་འགོད་པ་ཡང་ཀུན་བྱེད་ང་ཡི་རྩལ་ལས་རང་ཤར་བ་མ་་་་་
གཏོགས་གཞན་མེད་དོ་ཞེས་ཆོས་ཐམས་ཅད་ལ་བཟང་ངན་དབྱེ་བསལ་མེད་པར་་་་་
བྱང་ཆུབ་ཀྱི་སེམས་གཅིག་གི་རང་བཞིན་དུ་གསུངས་པས་ཡེ་ནས་ཀུན་བྱེད་ཀུན་ཏུ་་་
བཟང་པོའི་དགོངས་ཀློང་ལས་མ་འདས་པར་བསྟན་པའོ། །གསུམ་པ་ནི། དེ་ལྟར་
ཆོས་ཐམས་ཅད་ཀུན་བྱེད་བྱང་ཆུབ་སེམས་ཀྱི་རང་བཞིན་ཡིན་པའི་རྒྱུ་མཚན་དེས་ན་
སེམས་དཔའ་རྡོ་རྗེ་ཁྱོད་ལ་སྟོན་པ་ཀུན་བྱེད་ང་ཡིས་ནི་ང་ཡི་རང་བཞིན་ནམ་ཡིན་་་་
ལུགས་མ་ནོར་བ་ཇི་ལྟ་བ་བཞིན་དུ་ཁྱོད་ལ་བསྟན་པར་བྱ་སྟེ་དེ་བསྟན་པས་ཆོས་་་་་
ཐམས་ཅད་ཀྱི་རང་བཞིན་རྟོགས་པར་འགྱུར་བའི་ཕྱིར་རོ། །
དེ་ཡང་ཇི་ལྟར་ཞེ་ན་ཀུན་བྱེད་བྱང་ཆུབ་ཀྱི་སེམས་ང་ལ་རང་བཞིན་མ་བཅོས་པའི་
དོན་ནི་རྣམ་པ་གསུམ་ཡོད་དེ། ང་ཡི་རང་བཞིན་རྣམ་པ་གསུམ་པོ་དེ་གང་ཞེ་ན་བྱང་
བའི་རང་བཞིན་དང་། ཆུབ་པའི་རང་བཞིན་དང་། སེམས་ཀྱི་རང་བཞིན་དང་རྣམ་
པ་གསུམ་ཡིན་ནོ། །དེ་ལཾ་བྱང་བ་དག་གི་རང་བཞིན་བསྟན་པ་ནི་སྟོན་འཁོར་བསྟན་
པ་སྟེ་ཕུན་སུམ་ཚོགས་པ་རྣམ་པ་གསུམ་གྱི་རང་བཞིན་ཆོས་ཉིད་ཀ་དག་དྲི་བྲལ་གྱི་་་
ངོ་བོར་གནས་པ་འདི་ཉིད་ནི་བྱུང་བའི་དོན་ཡིན་ལ། ཆུབ་པ་དག་གི་རང་བཞིན་་་་
བསྟན་པ་ནི་དགོས་པ་ཐམས་ཅད་ཕུན་སུམ་ཚོགས་པ་སྟོན་འཁོར་བསྟན་པ་རྣམ་པ་
གསུམ་གྱིས་ཞེས་སྟོན་པ་སྣང་བས་གདུལ་བྱས་བླང་དོར་གྱི་དམིགས་འབྱེད་པའི་་་་་
དགོས་པ་དང་། འཁོར་ཡོད་པས་ལམ་བསྟན་པ་དོན་མེད་དུ་མི་འགྱུར་བའི་དགོས་
པ་དང་། བསྟན་པ་ཡོད་པས་སྟོན་འཁོར་ཚོགས་པ་དོན་མེད་དུ་མི་འགྱུར་བར་གདུལ་
བྱའི་དོན་ཡོངས་སུ་རྫོགས་པའི་དགོས་པ་གསུམ་ཡོད་པས་དེ་ལྟར་གསུངས་ལ། དེ་
ལྟ་བུའི་ཕུན་སུམ་ཚོགས་པ་གསུམ་གྱིས་ནི་ནམ་མཁའ་ཡི་ཁམས་བཞིན་དུ་གདུལ་བྱ་
- 33 -



ལེའུ་གསུམ་པ།
སེམས་ཅན་གྱི་ཁམས་ཀུན་ལ་ཁྱབ་པར་གནས་ཤིང་སྣང་བའི་རང་བཞིན་འོད་གསལ་
བའི་ཆ་ནས་ཆུབ་པའི་དོན་དང་། སེམས་ཞེས་བྱ་བའི་རང་བཞིན་བསྟན་པ་ནི་བྱང་
ཆུབ་སེམས་ཀྱི་རྩལ་ཐུགས་རྗེའི་རོལ་བ་མི་འགག་པར་ཤར་བའི་སྣང་སྲིད་འཁོར་་་
འདས་ཀྱི་ཆོས་མ་ལུས་པ་ཐམས་ཅད་ཀུན་བྱེད་རྒྱལ་བོ་ཡི་ཐུགས་རྗེའི་རོལ་རྩལ་ཡིན་
པའི་ཆ་ནས་སེམས་ཞེས་བྱ་སྟེ། དེ་ལྟར་ན་བྱང་པ་དང་ཆུབ་པ་དང་སེམས་གསུམ་པོ་
དེ་ཉིད་རང་བཞིན་སྟོང་བ་ཆོས་སྐུ་དང་། ངོ་བོ་གསལ་བ་ལོངས་སྐུ་དང་།
ཐུགས་རྗེ་ཀུན་ཁྱབ་སྤྲུལ་བའི་སྐུ་གསུམ་གྱི་ཆ་ལ་བཏགས་པ་ཡིན་ཏེ། ཀུན་གསལ་
ལས། བྱང་ཆོས་སྐུ། ཆུབ་ལོངས་སྐུ། སེམས་སྤྲུལ་སྐུའོ། །ཞེས་སོ། །དེས་ན་སྣང་
སྲིད་འཁོར་འདས་ཀྱི་ཆོས་ཀུན་དེ་གསུམ་གྱི་གདངས་ལས་ཤར་བ་ཡིན་པས་ཀུན་་་་་
བྱེད་རྒྱལ་པོས་བྱས་པ་ཡིན་ཞིང་། དེ་ལྟར་ན་འཁོར་འདས་ཐམས་ཅད་སྣང་དུས་ཉིད་
ནས་རང་བཞིན་ངོ་བོ་ཐུགས་རྗེ་སྟེ་སྐུ་གསུམ་གྱི་ངང་ལས་འདའ་བ་མེད་པས་བླང་་་་་
དོར་བསལ་བཞག་གི་འབད་རྩོལ་གང་ཡང་མི་དགོས་པར་མ་བཅོས་ཡེ་བབ་སོར་་་་་
བཞག་གི་དགོངས་པ་ལ་རྟག་ཏུ་གནས་ཤིང་དེ་ལས་འདའ་བ་མེད་པ་ནི་ཆོས་ཉིད་་་་་
བྱང་ཆུབ་སེམས་ཀྱི་གནས་ལུགས་སུ་འཁོར་འདས་ཀྱི་ཆོས་མ་ལུས་པ་བྱས་པའི་་་་་་
དགོས་པ་ཡིན་ནོ། །ཞེས་གསུངས་སོ། །
ལེའུའི་མཚན་བྱང་ཆུབ་ཀྱི་སེམས་ཀུན་བྱེད་རྒྱལ་བོ་ལས་ཆོས་ཉིད་ཀྱི་རང་མདངས་
མངོན་དུ་ཕྱུང་ནས་བསྟན་པའི་ལེའུ་སྟེ་གཉིས་པའི་འགྲེལ་བའོ།། །།
དོན་གཉིས་པ་བྱུང་ཚུལ་བཤད་པ་ནི། ལེའུ་གསུམ་པས་བསྟན་པ་ལའང་
གཉིས་ཏེ། ལེའུ་ལ་འཇུག་པའི་རྒྱུའི་དོན་མདོར་བསྟན་པ་དང་། དེ་ཉིད་རྒྱས་པར་
བཤད་པའོ། །དང་པོ་ནི། དེ་ལྟར་ཕུན་སུམ་ཚོགས་པས་བསྡུས་པའི་འཁོར་འདས་
ཀྱི་ཆོས་ཐམས་ཅད་ཇི་ལྟར་བཀོད་ཚུལ་བསྟན་པ་དེ་ནས་བྱང་ཆུབ་ཀྱི་སེམས་ཀུན་་་་
བྱེད་རྒྱལ་བོ་དེས་སྲིད་ཞི་གཉིས་ཀྱི་བསྡུས་པའི་ཆོས་ཐམས་ཅད་ཀྱི་སྔོན་རོལ་དུ་དེ་
- 34 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དག་ཀུན་གྱི་བྱེད་པ་པོ་སྙིང་པོ་རང་བྱུང་གི་ཡེ་ཤེས་རིག་པ་བྱང་ཆུབ་ཀྱི་སེམས་ཀུ་
བྱེད་ང་ཉིད་བྱུང་བ་ཡི་ཚུལ་འདི་གསུངས་སོ། །
གཉིས་པ་ལ་གསུམ་སྟེ། སྟོན་པ་ཉིད་ཀུན་གྱི་སྔོན་རོལ་ནས་གཞི་དེ་བཞིན་ཉིད་དུ་
གནས་ཚུལ། སྣང་བརྟགས་ཡེ་ཤེས་ལས་འཕྲོས་པའི་ཆོས་ཀྱི་དྲི་ལན། ཐམས་ཅད་
རང་བྱུང་གི་ཡེ་ཤེས་གཅིག་གི་རོལ་བར་བསྟན་པའོ། །དང་པོ་ནི། ཀྱེ་སེམས་དཔའ་
ཆེན་པོ་རིག་པ་སྟོང་གསལ་འགག་མེད་ལ་ཡིད་ཅེས་བརྗོད་པ་དེ་ཉིད་རྣ་བའི་དབང་
པོ་ལ་ཞུགས་ཤིང་གཏོད་ཅིག རྣ་བའི་དབང་པོ་ཡི་ཤེས་པས་ཇི་སྐད་བརྗོད་པའི་་་་
ཚིག་གི་སྒྲ་དོན་ལ་རྟོགས་པར་གྱིས་ཤིག་དང་བཤད་པར་བྱའོ་ཞེས་ཉན་པར་བསྐུལ་
ཏེ༑ ཀྱེ་སེམས་དཔའ་ཆེན་པོ་སྟོན་པ་ང་ནི་ཀུན་བྱེད་རྒྱལ་བོ་སྟེ་ཞེས་ཆོས་ཀུན་གྱི་
བྱེད་པ་པོ་མཆོག་ཏུ་བསྟན་པ་དང་། ང་ནི་ཀུན་བྱེད་བྱང་ཆུབ་ཀྱི་སེམས་ཞེས་པས་
ཆོས་ཀུན་གྱི་སྙིང་པོའམ་གནས་ལུགས་སུ་བསྟན་ནས། དེ་ལྟ་བུའི་སྟོན་པ་ཀུན་ཏུ་་
བཟང་པོ་རང་བྱུང་གི་ཡེ་ཤེས་ང་མ་བྱུང་བའམ་མེད་པ་ཡི་སྔོན་རོལ་ན། སྣང་སྲིད་
སྣོད་བཅུད་ལ་སོགས་པའི་སྐུ་གསུམ་གྱི་ཆོས་རྣམས་འབྱུང་བའི་སྙིང་བོ་མེད་ཅིང་མ་
གྲུབ་ལ་ཞེས་གདོད་མའི་སྤྱི་གཞིའི་དུས་ན་འཁོར་འདས་མིང་མེད་ཆེན་པོའི་ར་་་་་
བཞིན་དུ་བསྟན་པ་སྟེ། དེ་བཞིན་དུ་སྟོན་པ་ང་ཉིད་མེད་པ་ཡི་སྔོན་རོལ་ན་ཆོས་ཀུན་
ལ་དབང་བསྒྱུར་བར་བྱེད་པའི་རྒྱལ་པོ་མེད་པ་དང་། ང་མེད་པ་ཡི་སྔོན་རོལ་ན་་་་
ཀུན་བྱེད་རྒྱལ་པོ་དེས་གང་ལ་དབང་བསྒྱུར་བར་བྱ་བའི་སྟོན་པ་སྐུ་གསུམ་ཞེས་བྱ་བ་
ཡང་ཡེ་ནས་མེད་པ་དང་། ང་མེད་པ་ཡི་སྔོན་རོལ་ན་སྐུ་གསུམ་གྱི་སྟོན་པ་དེ་
བསྟན་པ་དམ་པའི་ཆོས་ཞེས་བྱ་བ་ཡང་ཡེ་ནས་མེད་པ་དང་། ང་མེད་པ་ཡི་སྔོན་་་
རོལ་ན་ཆོས་དེ་རྣམས་གང་ལ་སྟོན་པའི་ཡུལ་འདུས་པའི་འཁོར་ཚོགས་ཞེས་བྱ་བ་དེ་
ཐམས་ཅད་ཡེ་ནས་མེད་པས། སེམས་དཔའ་རྡོ་རྗེ་ཁྱོད་ཀྱིས་ཆོས་རྣམས་ལ་ཡོད་
མེད་དང་བཟང་ངན་བླང་དོར་སོགས་ཀྱི་ཚུལ་ཇི་ལྟ་བུ་ཡིན་ནམ་སྙམ་པའི་རྟོག་པ་མ་
སྐྱེ་ཞིག་ཅེས་གསུངས་ལ། དེ་ལྟར་ཆོས་གཞན་རྣམས་ཡོད་མེད་སོགས་སྤྲོས་པའི་་་་
- 35 -



ལེའུ་གསུམ་པ།
མཐའ་གང་དུའང་གྲུབ་པ་མེད་པར་མ་ཟད་སེམས་དཔའ་ཆེན་པོ་ཁྱོད་ཉིད་ཀྱང་སྟོན་
པ་ཀུན་བྱེད་ང་ཡི་ངོ་བོ་ལས་རྩལ་དུ་ཤར་བའི་སྤྲུལ་པ་ཙམ་ལས་ཡོད་པ་མ་ཡིན་་་་་
པས་ཀུན་བྱེད་རྒྱལ་བོ་ང་ནི་གདོད་མའི་གཞི་དབྱིངས་ཆོས་ཉིད་དེ་བཞིན་ཉིད་ཀྱི་ངང་
ལས་གཡོ་བ་མེད་པར་གནས་བའོ། །ཞེས་གསུངས་སོ། །
དེ་ལྟར་ཡང་མདོ་བཅུ་ལས། བྱང་ཆུབ་སེམས་ཀྱི་བདེ་ཆེན་ལས། །རྣམ་པར་དག་
པའི་ཆོས་ཉིད་ལ། །སྣང་དང་སྲིད་པ་གཉིས་སུ་མེད། །སྣོད་དང་བཅུད་ཀྱང་གཉིས་
སུ་མེད། །སངས་རྒྱས་སེམས་ཅན་གཉིས་ཀྱང་མེད། །དགེ་དང་སྡིག་པ་གཉིས་ཀྱང་་་
མེད༑ ༑ཕྱི་ནང་སྨོས་པའི་ཆོས་ཀྱང་མེད། །མེད་པའི་དོན་གྱི་སྙིང་པོ་ལ། །ཡོད་པའི་
སྒྲོ་སྐུར་གདབ་མི་བྱ། །ཞེས་གསུངས་བ་ལྟར་རོ། །གཉིས་པ་སྣང་བརྟགས་ཡེ་ཤེས་
ལས་འཕྲོས་པའི་ཆོས་ཀྱི་དྲི་ལན་ལ་གཉིས། ཕུན་སུམ་ཚོགས་པ་ལྔ་གཅིག་ཐ་དད་ཀྱི་
དྲི་ལན་དང་། བགྲོད་ལམ་དེ་བཞིན་ཉིད་ཀྱི་དྲི་ལན་ནོ། །དང་པོ་ལ་གཉིས་ཏེ། །
འཁོར་གྱིས་དྲི་བ་དང་། ཆོས་ཅན་ཐ་དད་དུ་སྣང་ཡང་ཆོས་ཉིད་དེ་བཞིན་ཉིད་གཅིག་
ལས་མ་འདས་པར་བསྟན་པའོ། །དང་པོ་ནི། སྟོན་པའི་གནས་ཚུལ་བསྟན་པའི་རྗེས་
དེ་ནས་སེམས་དཔའ་རྡོ་རྗེས་སྟོན་པ་བྱང་ཆུབ་ཀྱི་སེམས་ཀུན་བྱེད་རྒྱལ་བོ་ལ་སླར་་་་
ཡོང་ཞུས་པ། ཀྱེ་སྟོན་པ་ཀུན་བྱེད་རྒྱལ་བོ་བྱང་ཆུབ་ཀྱི་སེམས་རིག་པ་རང་བྱུང་གི་་
ཡེ་ཤེས་ཁྱོད་ནི་ཡེ་གདོད་མ་ནས་འཁོར་འདས་ཀྱི་ཆོས་ཀུན་ཀྱི་སྤྱི་གཞི་ཆོས་ཀྱི་་་་་
དབྱིངས་ནམ་མཁའ་ཆེན་པོ་ལྟ་བུ་ཡིན་ཞིང་། སྐུ་གསུམ་གྱི་སྟོན་པ་དང་ནི་དེ་དག་གི་
བསྟན་པ་དང་འཁོར་དང་ལ་སོགས་པའི་ཁུངས་ནས་དུས་དང་གནས་མ་ལུས་པ་ཡང་
ཆོས་རྣམས་ཀུན་བྱེད་པའི་མཁན་པོ་སྟོན་པ་བྱང་ཆུབ་ཀྱི་སེམས་ཁྱོད་ཀྱིས་བྱས་་་་་
ཡིན་པས་ན། ཕུན་སུམ་ཚོགས་པ་ལྔས་མ་བསྡུས་པའི་ཆོས་གཅིག་ཀྱང་མེད་ཕྱིར་ཇི་
ལྟར་སྣང་བའི་ཆོས་རྣམས་མ་ལུས་པ་ཀུན་བྱེད་མཁན་ཀུན་བྱེད་རྒྱལ་བོ་ཁྱོད་ཀྱིས་་་་
བྱས་པར་སྣང་ན། ཁྱོད་ཀྱིས་བྱས་པའི་སྟོན་པ་སྐུ་གསུམ་པོ་དེ་རང་བཞིན་གཅིག་་་
- 36 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གམ་རྣམ་པ་དུ་རུ་ཡོད་པ་དང་། དེ་བཞིན་དུ་སྟོན་པ་དེ་དག་གི་བསྟན་པ་གཅིག་གམ་
རྣམ་པ་དུ་རུ་ཡོད་པ་དང་། འཁོར་རྣམས་ཀྱང་གཅིག་གམ་རྣམ་པ་དུ་རུ་ཡོད་ཅེས་་
ཞུས་སོ། །
འདི་སྐབས་གཞུང་ན་ཕུན་སུམ་ཚོགས་པ་གསུམ་ལས་མ་བསྟན་ཀྱང་། ཀུན་མཁྱེན་
བླ་མས་ས་བཅད་དུ་ཕུན་སུམ་ཚོགས་པ་ལྔ་གཅིག་ཐ་དད་ཀྱི་དྲི་ལན་དང་གསུངས་་་་་
པའི་དུས་དང་གནས་གཉིས་ཀྱང་ཤུགས་བསྟན་དུ་བཞེད་པར་གསལ་ལོ། །གཉིས་
པ་ནི། དེ་ལྟར་ཞུས་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་བོས་སེམས་
དཔའ་རྡོ་རྗེ་ལ་སླར་གསུངས་པ། །ཀྱེ་སེམས་དཔའ་རྡོ་རྗེ་འདི་ལྟར་ཆོས་ཉིད་ཀྱི་ངོས་
ནས་རང་བྱུང་གི་ཡེ་ཤེས་འོད་གསལ་བདེ་གཤེགས་སྙིང་བོ་དབྱིངས་ཡེ་ཟུང་དུ་་་་་་
འཇུག་པ་འདི་ཉིད་འཁོར་འདས་ཀུན་གྱི་སྟོན་པར་སྣང་བ་གཅིག་པུ་ལས་ཐ་དད་་་་་
པའི་དབྱེ་བ་མེད་མོད། འོན་ཀྱང་ཆོས་ཅན་སྣང་བའི་ངོས་ནས་སྟོན་པ་ང་ཡི་རང་་་་
བཞིན་ནམ་གཤིས་ལུགས་རང་བཞིན་ངོ་བོ་ཐུགས་རྗེ་སྟེ་རྣམ་པ་གསུམ་གྱི་རྩལ་ལས་
སྣང་བ་ལ་སྟོན་པར་གྲངས་ནི་ཆོས་སྐུ་ལོངས་སྐུ་སྤྲུལ་སྐུ་སྟེ་རྣམ་པ་གསུམ་དུ་བྱུང་བ་
དང་། ང་ནི་ཆོས་རྣམས་ཀྱི་ཆོས་ཉིད་དེ་བཞིན་ཉིད་ཀྱི་རང་བཞིན་དུ་རྣམཾ་དབྱེར་མེད་
པ་གཅིག་པུའི་རང་བཞིན་དུ་བཞུགས་པ་ལས་ཐ་དད་པ་མེད་ལ། དེ་བཞིན་དུ་་་་
ལྟར་སྣང་བའི་ཆོས་རྣམས་ཀུན་གྱི་ཆོས་ཉིད་དེ་བཞིན་ཉིད་ཀྱང་ང་ཉིད་ཀྱི་རང་་་་་་་
བཞིན་རིག་པ་བྱང་ཆུབ་ཀྱི་སེམས་འདི་ལས་གཞན་དུ་མེད་དོ། །དེ་ལྟ་ན་ཡང་ང་་་་
ལས་བྱུང་བའི་སྟོན་པ་སྐུ་གསུམ་གྱིས་གདུལ་བྱ་རྣམས་རིམ་གྱིས་དྲངས་བའི་ཐབས་
སུ་རང་རང་གི་འཁོར་གྱི་ཚོགས་ལ་ཀུན་འབྱུང་འདྲེན་པའི་ཐེག་པ། དཀའ་ཐུབ་རིག་
བྱེད་ཀྱི་ཐེག་པ། དབང་བསྒྱུར་ཐབས་ཀྱི་ཐེག་པ་སྟེ་བསྟན་པ་རྣམ་པ་གསུམ་དུ་་་་
བསྟན་པ་ཡིན་ཞིང་། སྟོན་པ་སྐུ་གསུམ་གྱི་འཁོར་གྱི་ཚོགས་ཀྱང་ཀུན་བྱེད་ང་ཡི་ངོ་
བོ་དབྱིངས་སྐྱེ་བ་མེད་པ་གཅིག་གི་རང་བཞིན་དུ་གནས་པ་ལས་མངོན་དུ་ཕྱུང་ནས་
ནི་སྣང་བ་ཡིན་པས་དེ་ལྟར་སྣང་བའི་དུས་ཉིད་ནའང་ང་ཡི་རང་བཞིན་འོད་གསལ་་
- 37 -



ལེའུ་གསུམ་པ།
བའི་སྣང་བ་གཅིག་ཏུ་བསྟན་པའི་ཕྱིར་ན་ཐ་དད་ཀྱི་དབྱེ་བ་མེད་པར་ཀུན་བྱེད་ང་ཡི་
འཁོར་དུ་ཀུན་ཀྱང་གཅིག་པ་ཡིན་མོད། སྣང་ཚུལ་ལ་ང་ལས་བྱུང་བའི་སྟོན་པ་སྐུ་་་
གསུམ་གྱིས་གདུལ་བར་བྱ་བའི་འཁོར་གྱི་བྱེ་བྲག་རྣམ་པ་གསུམ་དུ་ཡོད་དོ། །ཅེས་་་་
གསུངས་སོ། །གཉིས་པ་བགྲོད་ལམ་དེ་བཞིན་ཉིད་ཀྱི་དྲི་ལན་ལ་གཉིས་ཏེ། །དེ་
བཞིན་ཉིད་ཀུན་བྱེད་རྒྱལ་བོའི་སར་བགྲོད་ལམ་ཡོད་མེད་ཀྱི་དྲི་ལན། སྐུ་གསུམ་་་་
སྟོན་པའི་སར་བགྲོད་པའི་ལམ་བཤད་པའོ། །དང་པོ་ལ་གཉིས་ཏེ། དྲི་བ་དང་།
གཤིས་ལ་ལམ་མེད་པར་བཤད་པའོ། །དང་པོ་ནི། སེམས་དཔའ་རྡོ་རྗེས་ཡང་སྟོན་
པ་ཀུན་བྱེད་ཉིད་ལ་ཞུས་པ་འདི་ལྟར། ཀྱེ་སྟོན་པའི་སྟོན་པ་ཀུན་བྱེད་རྒྱལ་བོ་ལགས།
སྟོན་པ་ཁྱོད་ལས་བྱུང་བའི་སྟོན་པ་སྐུ་གསུམ་གྱི་བསྟན་པ་ལ་ཆོས་སྐུ་ཀུན་བྱེད་རྒྱལ་་
བོ་ཁྱོད་ཉིད་ཀྱི་སར་འགྲོ་བའི་ལམ་ནི་ཡོད་དམ་མེད། གལ་ཏེ་མེད་ན་ཁམས་
གསུམ་གྱི་སེམས་ཅན་རྣམས་ཀུན་བྱེད་ཁྱོད་ཀྱི་སའམ་ཀུན་བཟང་ཆོས་སྐུའི་ས་རུ་་་་
ཕྱིན་པར་འགྱུར་རམ་འོན་ཏེ་མི་ཕྱིན་པར་འགྱུར། གལ་ཏེ་བགྲོད་པའི་ལམ་ཡོད་ན་
ལམ་དེ་ཉིད་བགྲོད་པའི་སྒོ་ནས་འབྲས་བུའི་སར་ཕྱིན་ནམ་འོན་ཏེ་མ་བགྲོད་པར་་་་་
ཕྱིན་པ་ཡིན་ཞེས་དྲིས་སོ། །
གཉིས་པ་ནི། །དེ་ལྟར་དྲིས་པ་ལ་སྟོན་པས་ལན་ཏུ་གསུངས་པ་ཀྱེ་སེམས་དཔའ་
ཆེན་པོ་ཉོན་ཅིག ཀུན་བྱེད་ང་ལས་བྱུང་བའི་སྟོན་པ་སྐུ་གསུམ་གྱི་བསྟན་པ་ལ་ཀུན་
བཟང་གདོད་མའི་མགོན་པོ་ང་ཡི་ས་རུ་བགྲོད་པར་བྱེད་པའི་ལམ་ནི་མེད་དེ། ཅིའི་
ཕྱིར་ན་ཆོས་ཐམས་ཅད་ང་ཡི་རང་བྱུང་གི་ཡེ་ཤེས་འོད་གསལ་འདུས་མ་བྱས་་་་་་་
གདོད་ནས་ལྷུན་གྲུབ་ཆེན་པོའི་རང་བཞིན་དུ་བསྟན་པ་ཡིན་པ་དེ་ལས་གཞན་་་་་་
བགྲོད་དེ་འགྲོ་ས་མེད་པའི་ཕྱིར་རོ་ཞེས་སོ། །གཉིས་པ་ལ་གསུམ་ཏེ། ལམ་ལྔ་
བསྟན་པ། དེའི་ངེས་ཚིག་དྲི་བ། ལན་གསུངས་པའོ། །དང་པོ་ནི། དེ་ལྟར་རང་བྱུང་
གི་ཡེ་ཤེས་ལས་གཞན་པའི་ལམ་མེད་པའི་རྒྱུ་མཚན་དེ་བས་ན་རྒྱལ་བ་སྐུ་གསུམ་གྱི་་
- 38 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྟོན་པ་དེ་ཡི་འཁོར་དུ་འདུས་པ་རྣམས་ལ་གཤིས་ཆོས་ཉིད་འདུས་མ་བྱས་པའི་ངོས་
ནི་རང་བྱུང་ཡེ་ཤེས་ཀྱི་བདག་ཉིད་ཡེ་ནས་སྒྲིབ་བྲལ་ཀ་དག་གི་ངོ་བོར་གནས་པས་་་་
རྣམ་པར་ཐར་བའི་ལམ་ནི་ཡེ་ཤེས་རྣམ་པ་ལྔ་བོ་འདི་ལས་གཞན་དུ་མེད་པ་སྟེ།
འདི་ཉིད་ཁོ་ན་དུས་གསུམ་དུ་གཤེགས་བཞུགས་འབྱོན་འགྱུར་གྱི་སངས་རྒྱས་ཀུན་་་་
གྱི་ལམ་དུ་བསྟན་པ་ཡིན་ནོ། །དེ་ལ་རང་བྱུང་འདུས་མ་བྱས་པའི་ཡེ་ཤེས་ལྔ་ཡི་ལམ་
ལྔ་བོ་དེ་ནི་གང་ཞེ་ན། འདི་ལྟར་ཆོས་ཉིད་ཀྱི་ངང་ལས་ནམ་ཡང་མི་འདའ་བའི་འདོད་
ཆགས་དང་ནི། གཟུང་འཛིན་གྱི་ཆོས་ལ་མི་གནས་པས་ཞེ་སྡང་དང་། བླང་དོར་གྱི་
རྟོག་པ་མེད་པས་གཏི་མུག་དང་། སེམས་ཉིད་རང་བྱུང་གི་ཡེ་ཤེས་ཆོས་རྣམས་ཀུན་
ལས་ཁྱད་པར་དུ་གྱུར་པས་ང་རྒྱལ་དང་ནི། ཆོས་ཉིད་ཀྱི་ཕྲག་ཏུ་མཚན་མའི་ཆོས་མི་
ཤོང་བའི་ཕྲག་དོག་དང་རྣམ་པ་ལྔ་སྟེ། དེ་ལྟ་བུའི་རང་བྱུང་ཡེ་ཤེས་རྣམ་པ་ལྔ་བོ་དེ་
ནི་སྐུ་གསུམ་གྱི་སྟོན་པའི་འཁོར་རྣམས་ཀུན་གྱི་ལམ་ཡིན་ནོ། །ཞེས་གསུངས་་་་་
སོ༑ ༑
གཉིས་པ་ནི། སླར་ཡང་འཁོར་གྱིས་ཞུས་པ། སྐུ་གསུམ་གྱི་སྟོན་པའི་སྟོན་པ་ཀུན་
བྱེད་རྒྱལ་བོ་ལགས་དེ་ལྟར་རང་བྱུང་ཡེ་ཤེས་ཀྱི་ལམ་ལྔ་སྐུ་གསུམ་གྱི་སྟོན་པའི་་་་་
འཁོར་རྣམས་ལ་བསྟན་པ་ཡིན་ན། འོ་ན་དེ་ལ་རང་བྱུང་ཞེས་བྱ་བ་དེ་ནི་ཚུལ་ཇི་ལྟར་
བྱུང་བ་ལ་དེ་ལྟར་བརྗོད་པ་ལགས་པ་དང་། དེ་བཞིན་དུ་ཡེ་ཤེས་ཞེས་བྱ་བའི་མིང་
གི་བརྗོད་པ་དེ་གཏན་ཚིག་གམ་རྒྱུ་མཚན་ཅི་ལ་གདགས་པ་དང༌། ལམ་ཞེས་བགྱི་
བའམ་བཏགས་པའི་དོན་ནམ་རྒྱུ་མཚན་ནི་གང་ལ་དགོངས་ནས་དེ་ལྟར་བསྟན་པརཾ་
བགྱི་བའི་ཚུལ་རྣམས་རྒྱས་པར་དབྱེ་བའི་སྒོ་ནས་འདོད་ཆགས་དང་ཞེ་སྡང་དང་གཏི་
མུག་དང་ང་རྒྱལ་དང་ཕྲག་དོག་ལ་སོགས་ཞེས་པའི་ཁུངས་ནས་དེ་ལྔ་ཡི་རྩལ་ལས་
ཤར་བའི་ཀུན་རྟོག་བརྒྱད་ཁྲི་བཞི་སྟོང་ཐམས་ཅད་དོན་ལ་སེམས་ཉིད་རང་བྱུང་་་་
ཡེ་ཤེས་ལས་མ་འདས་པས་ཀུན་ཀྱང་བསྡུས་ལ། དེ་དག་ཐམས་ཅད་ཚུར་བསྡུས་ན་
རང་བྱུང་གི་ཡེ་ཤེས་ལྔ་བོ་དེ་ལ་འདུས་པས་རྣམ་པ་ལྔ་བོ་དེ་ལམ་ལྔ་ཡིན་པའི་དོན་
- 39 -



ལེའུ་གསུམ་པ། །
ནི་སྟོན་པ་ཉིད་ཀྱིས་བཤད་དུ་གསོལ། ཞེས་ཞུས་སོ། །
གསུམ་པ་ནི། སྟོན་པ་ཀུན་བྱེད་ཉིད་ཀྱིས་ཇི་ལྟར་དྲིས་པའི་དོན་བཀའ་སྩལ་པ་ཀྱེ་
སེམས་དཔའ་ཆེན་པོ་རང་བྱུང་ཡེ་ཤེས་རྣམ་པ་ལྔ་བོ་དེ་ཡི་ལམ་གྱི་ངེས་ཚིག་ནི།
འདི་ལྟ་སྟེ་རང་བྱུང་ཞེས་སུ་བརྗོད་པ་ནི་རྒྱུ་རྐྱེན་གང་གིས་གསར་དུ་བསྐྱེད་པ་མེད་་་་
པར་ཡེ་ནས་རང་བྱུང་འདུས་མ་བྱས་པ་རིག་པ་བྱང་ཆུབ་སེམས་ཀྱི་རྩལ་འགག་མེད་་
དུ་ཤར་ཞིང་བྱུང་བ་ཡིན་ལ་ཞེས་ངོ་བོ་སྐྱེ་མེད་ཀྱི་ཆ་ནས་བསྟན་པ་དང་། ཡེ་ཤེས་
ཞེས་པ་ནི་གདོད་ནས་འགག་པ་མེད་པར་རང་བཞིན་གྱིས་འོད་གསལ་བ་མ་བཅོས་་
ལྷུན་གྲུབ་ཆེན་པོར་བསྟན་པ་ཡིན་ནོ་ཞེས་གདངས་འགག་མེད་ཀྱི་ཆ་ནས་བསྟན་པ་་་
སྟེ༑ དེས་ན་གསལ་སྟོང་དབྱེར་མེད་པ་རང་བྱུང་ཡེ་ཤེས་ཆེན་པོ་སྤྲོས་བྲལ་མཚན་མ་
མེད་པའི་རང་བཞིན་དུ་གནས་པ་ཡིན་ལ། དེ་ལྔ་ལ་ལམ་དུ་བཞག་པའི་རྒྱུ་མཚན་
ནི་བགྲོད་བྱ་བགྲོད་བྱེད་ཐམས་ཅད་རྒྱུ་རྐྱེན་གྱིས་གསར་དུ་བསྐྱེད་པ་མེད་པར་མ་་་་་
བཅོས་ཡེ་ཤེས་བླ་མའི་ས་རུ་ཡེ་ནས་ལྷུན་གྱིས་གྲུབ་ཟིན་པས་ན་ད་གསར་དུ་བགྲོད་
མི་དགོས་ཏེ། ནམ་མཁའི་མཐའ་དང་མཉམ་པ་ལས། །རྟོག་པས་མ་བཅོས་བླ་མའི་
ས། །འཁོར་བ་ཉིད་ན་ཡེ་སངས་རྒྱས། །ཞེས་སོ། །རྒྱུ་མཚན་དེས་ན་མ་བགྲོད་མི་
བགྲོད་བགྲོད་པར་མི་འགྱུར་བའི་རང་བྱུང་འདུས་མ་བྱས་པའི་ཡེ་ཤེས་ལྔ་ལ་ལམ་་་
ལྔར་བཤད་པ་ཡིན་ཏེ་འཁོར་འདས་ཐམཾས་ཅད་སྣང་བའི་རྒྱུའམ་འཆར་བའི་ལམ་ནི་
འདི་ལྔ་ཡིན་པའི་ཕྱིར་དེ། ཀུན་གསལ་ལས། སྐྱེ་དང་བརྟེན་པ་མི་འབྲལ་བས། །
འཁོར་དང་མྱ་ངན་འདས་པའི་ལམ། །ཞེས་པ་ལྟར་ལ་དེ་ལྟ་བུའི་ཡེ་ཤེས་ལྔ་བོ་ཡི་སོ་
སོའི་ངེས་ཚིག་ནི། དེ་ལ་འདོད་པ་ཞེས་སྨོས་པ་ནི་འཁོར་འདས་ཀྱི་ཆོས་རྣམས་་་་་
ཐམས་ཅད་རང་བྱུང་ཡེ་ཤེས་ཆེན་པོ་རིག་པ་བྱང་ཆུབ་སེམས་ཀྱི་བདག་ཉིད་གཅིག་་་
ཏུ་འདོད་པའམ་གྲུབ་པ་ཡིན་ལ། ཆགས་པ་ནི་ཆོས་ཉིད་བྱང་ཆུབ་ཀྱི་སེམས་བདག་
ཏུ་འདོད་པའམ་བདག་ཉིད་ཆེན་པོའི་ངོ་བོར་བཞག་པ་དེ་ལ་ཆགས་པའམ་དེ་ལ་་
- 40 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འདའ་བ་མེད་པ་དང་། ཞེ་བ་ཞེས་པ་ནི་བློའམ་སེམས་ཀྱི་མིང་ཡིན་ཞིང་སེམས་དེ་ནི་
གདོན་ནས་སྐྱེ་བ་མེད་པའི་རང་བཞིན་ལ་གནས་པ་དང། སྡང་བ་ནི་སེམས་ཀྱི་ཆོ་
འཕྲུལ་འཁོར་བའི་སྣང་བ་སྣ་ཚོགས་སུ་ཤར་བ་དེ་གནས་ལུགས་ལ་གྲུབ་པ་མེད་་་་་
པསཾ་སྡང་ཞིང་རྒྱབ་ཀྱིས་ཕྱོགས་པ་ཡིན་ནོ། །གཏི་མུག་ཅེས་པ་ནི་རྣམ་པར་མི་རྟོག་
པ་ཡི་ཏིང་ངེ་འཛིན་གྱིས་ཆོས་ཅན་ཀྱི་སྣང་བ་ཐམས་ཅད་ཆོས་ཉིད་མཉམ་པ་ཉིད་ཀྱི་
ངོ་བོར་གྱུར་བ་དེའི་ངང་ལ་དབྱེ་བསལ་གང་ཡང་མེད་པ་དང་། ང་ཞེས་བརྗོད་པ་ནི་
གནས་ལུགས་མ་ནོར་བ་ཡི་རང་བཞིན་བྱང་ཆུབ་ཀྱི་སེམས་ཉིད་ཡིན་ལ། །དེ་ནི་
ཆོས་ཉིད་དེ་བཞིན་ཉིད་ཀྱི་རང་བཞིན་དུ་ཡེ་ནས་གནས་པས་མ་དག་མཚན་མ་་་་
ཆོས་དང་རྩོལ་བཅས་ཀྱི་ཐེག་པ་ཀུན་ལས་རྒྱལ་བར་བྱེད་པ་དང་། ཕྲག་དོག་ཞེས་པ་
ནི་སྣང་སྲིད་འཁོར་འདས་ཀྱི་ཆོས་ཐམས་ཅད་ཆོས་ཉིདཾ་དེ་བཞིན་ཉིད་ཀྱི་ངང་དུ་་་་་
སྤྲོས་བྲལ་བློ་འདས་ཆེན་པོ་གཅིག་ཏུ་གནས་པ་ལ་ཡོད་མེད་དང་རྟག་ཆད་ཡིན་མིན་
ལ་སོགས་པའི་སྒྲོ་སྐུར་འདེབས་པ་ཐམས་ཅད་གནས་ལུགས་ཀྱི་ངང་ལ་དེ་ལྟར་གྲུབ་
པ་མེད་པས་ཕྲག་དོག་བྱེད་པའམ་ཆོས་ཉིད་ཀྱི་ཕྲག་ཏུ་མཚན་མའི་ཆོས་མི་ཤོང་བར་
དོག་པའོ། །་་
དེ་ལྟར་འཕྲུལ་ལྡེ་ལས། སེམས་དཔའ་རྡོ་རྗེས་ཡང་གསོལ་བ། །ཉིད་ཀྱི་བྱང་ཆུབ་
སེམས་གཅིག་ནི། །ཉོན་མོངས་དུག་ལྔའི་རང་བཞིན་ས། །དེ་དོན་བདག་གིས་
རྟོགས་གྱུར་ཏེ། །འདོད་པ་སྲིད་གསུམ་སངས་རྒྱས་འདོད། །ཆགས་པ་ཆོས་ཉིད་
ངང་ལ་ཆགས། །སེམས་ནི་འདོད་ཆགས་ཡིན་པར་རྟོགས། །ཞེ་བ་བྱང་ཆུབ་དོན་ལ་
ཞེ༑ ༑སྡང་བ་འཁོར་བའི་ཆོས་ལ་སྡང་། །སེམས་ནི་ཞེ་སྡང་ཡིན་པར་རྟོགས། །གཏི་
བ་ཆོས་ཉིད་དོན་ལ་གཏི། །མུག་པ་འཁོར་བའི་ཆོས་ལ་མུག །སེམས་ནི་གཏི་མུག་
ཡིན་པར་རྟོགས། །ང་ནི་བྱང་ཆུབ་སེམས་ཡིན་ལ། །རྒྱལ་ནི་ཐེག་པ་ཀུན་ལས་རྒྱལ། །
སེམས་ནི་ང་རྒྱལ་ཡིན་པར་རྟོགས། །ཕྲག་ནི་ཆོས་ཉིད་དབྱིངས་ཀྱི་ཕྲག །དོག་པ་
མཚན་མ་ཀུན་ལ་དོག །སེམས་ནི་ཕྲག་དོག་ཡིན་པར་རྟོགས། །ཅེས་གསུངས་སོ། །
- 41 -



ལེའུ་གསུམ་པ།
ཚུལ་དེ་དག་གི་བགྲོད་དུ་མེད་པའི་རང་བྱུང་ཡེ་ཤེས་ཀྱི་ལམ་ལྔ་ཡི་ངེས་ཚིག་བསྟན་
པ་ཡིན་ནོ། །
གསུམ་པ་ཐམས་ཅད་རང་བྱུང་ཡེ་ཤེས་སུ་བསྟན་པ་ལ་གཉིས་ཏེ། ཁམས་གསུམ་
རང་བྱུང་གི་ཡེ་ཤེས་སུ་བསྟན་པ་དང་། དེའི་ངེས་ཚིག་བཤད་པའོ། །དང་པོ་ནི། ཀྱེ་
སེམས་དཔའ་ཆེན་པོ་ཁྱོད་ཉོན་ཅིག་ཇི་ལྟར་སྣང་ཞིང་སྲིད་པས་བསྡུས་པ་འཁོར་་་་
བའི་ཆོས་དང་ཞི་བ་མྱང་འདས་ཀྱི་ཆོས་རྣམས་ཐམས་ཅད་ཀུན་རང་བྱུང་ཡེ་ཤེས་ཀྱི་
ལམ་ལྔ་བོ་འདི་ལས་བྱུང་བ་ཡིན་པས་ན་འདི་ལྟར་འདོད་པའི་ཁམས་སུ་སྣང་བ་འདི་
ཉིད་ཀྱང་རང་བྱུང་ཡེ་ཤེས་ཀྱི་ངོ་བོ་དེ་ལྟར་སྣང་བ་ཡིན་ཞིང་། གཟུགས་ཀྱི་ཁམས་
ཀྱང་རང་བྱུང་གི་ཡེ་ཤེས་ཀྱི་རང་རྩལ་མངོན་དུ་སྣང་བ་ཡིན་པ་དང་། གཟུགས་མེད་
པའི་ཁམས་ཀྱང་རང་བྱུང་ཡེ་ཤེས་ཡིན་ཏེ། དེ་རྒྱུ་མཚན་ཅེས་ཕྱིར་ན་ཐམས་ཅད་
ཀུན་བྱེད་རྒྱལ་པོ་བྱང་ཆུབ་ཀྱི་སེམས་ང་ཡིས་བྱས་པ་ཡིན་པའི་ཕྱིར་ན་ངས་བྱས་་་་་
བའི་ཆོས་འཁོར་འདས་ཐམས་ཅད་རང་བྱུང་ཡེ་ཤེས་ཀྱི་ངོ་བོར་ཡེ་ནས་གནས་པར་
བཤད་པ་སྟེ། ཁམས་གསུམ་གྱི་སེམས་ཅན་མཐོ་རིས་གསུམ་དང་ངན་འགྲོ་གསུམ་་
སྟེ་རྒྱུད་དྲུག་གིས་བསྡུས་པ་ཐམས་ཅད་ཀུན་ཀྱང་རང་བྱུང་གི་ཡེ་ཤེས་མིན་པ་གཅིག་
ཀྱང་ཡོད་པར་ཀུན་བྱེད་རྒྱལ་པོ་ངས་མ་བཤད་དེ། དེས་ན་ཁམས་གསུམ་རྒྱུད་དྲུག་
ཏུ་སྣང་བ་དེ་ལས་མ་གཏོགས་པ་ཡི་བྱང་ཆུབ་ཀྱི་སེམས་ནི་སངས་རྒྱས་ཀུན་གྱི་མེས་
པོ་སྟོན་པ་ཀུན་བྱེད་རྒྱལ་བོ་ངས་མ་བཤད་དོ་ཞེས་སོ། །གཉིས་པ་ནི། དེ་ལ་ཁམས་
གསུམ་ཞེས་བྱ་བའི་ངེས་ཚིག་གང་ཞེ་ན་ཀུན་བྱེད་རྒྱལ་བོ་ང་ཡི་རང་བཞིན་ལ་སྟོང་་་
གསལ་ཐུགས་རྗེ་སྟེ་ཆོས་ཉིད་རྣམ་པ་གསུམ་དུ་བསྟན་པ་སྟེ། དེ་ལ་རང་བཞིན་་་་
གདོད་ནས་སྐྱེ་བ་མེད་པའམ་མ་སྐྱེས་པ་ཡི་ཆོས་ཉིད་སྤྲོས་པ་དང་བྲལ་བས་དངོས་་་་
པོའི་ཆོས་སུ་མི་སྣང་བའི་ཆ་ནས་བྱང་ཆུབ་ཀྱི་སེམས་དེ་ལ་ནི་གཟུགས་མེད་ཀྱི་་་་་
ཁམས་ཞེས་སུ་བསྟན་པ་ཡིན་ལ། ངོ་བོ་སྣང་ཆ་མ་འགག་པར་སྐྱེ་བའི་ཆོ་འཕྲུལ་་་་
- 42 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཟུགས་སུ་སྣང་བ་ཡི་ཆ་ནས་ནི་བྱང་ཆུབ་ཀྱི་སེམས་དེ་ནི་གཟུགས་ཀྱི་ཁམས་ཞེས་་་་
སུ་བསྟན་པ་ཡིན་པ་དང་། ཐུགས་རྗེ་མ་འགག་པའི་རྩལ་སྣང་ཡེ་ཤེས་ཀྱི་ངོ་བོ་་་་
མངོན་དུ་ཕྱུང་ནས་འབྲས་བུ་བདེ་སྡུག་དང་རྒྱུ་དགེ་སྡིག་གི་ལས་སྣ་ཚོགས་སུ་སྣང་བ་
དེ་ཉིད་ཐུགས་རྗེས་ཟད་པར་བྱ་བའི་ཕྱིར་འདོད་པའི་ཁམས་ནི་རང་རྩལ་འགག་པ་་་
མེད་པའི་ཐུགས་རྗེས་མངོན་དུ་ཕྱུང་ཞིང་སྤྲུལ་བར་ཤར་བ་ཡིན་པའི་ཕྱིར་དེ་ལྟར་དུ་
བསྟན་ཏོ་ཞེས་གསུངས་སོ། །ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་
བོ་ལས་ཆོས་ཐམས་ཅད་ཀུན་བྱེད་རྒྱལ་བོས་བྱས་པ་ལས་ཇི་ལྟར་བྱུང་བའི་ཁུངས་
བསྟན་པའི་ལེའུ་སྟེ་གསུམ་པའི་འགྲེལ་བའོ།། །།
དོན་གཉིས་པ་གནས་ལུགས་རྒྱ་ཆེར་བཤད་པ་ལ་གསུམ་སྟེ། ཆོས་ཐམས་ཅད་་
གདོད་ནས་དག་པ་ཀུན་བྱེད་ཉིད་དུ་བསྟན་པ། ཆོས་ཉིད་སྒྲུབ་བསལ་ལས་འདས་་
པར་བསྟན་པ། བྱ་བཙལ་མཚན་མའི་ཡུལ་ལས་གྲོལ་བའོ། །དང་པོ་ལ་དབྱིངས་ཀྱི་་
ལེའུ་བདུན་ལས། དང་པོ་རྩ་བ་སེམས་སུ་འདུས་པ་ཀུན་བྱེད་མངོན་དུ་ཕྱུང་བའི་ལེའུ་
བཞི་བ་ལ་གཉིས་ཏེ། །འཇུག་ཚུལ་མདོར་བསྟན་པ་དང་། དེ་ཉིད་རྒྱས་པར་བཤད་
པའོ། །དང་པོ་ནི་བྱུང་ཚུལ་བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་་་་
རྒྱལ་བོ་དེས་ཉིད་ཀྱི་རང་བཞིན་གསལ་བར་བྱེད་པའི་མཚན་གྱི་ཆོས་རྒྱ་ཆེར་བཤད་
པ་འདི་གསུངས་སོ། །གཉིས་པ་ལ་གསུམ་སྟེ། ཐམས་ཅད་ཀུན་བྱེད་ཉིད་དུ་འདུས་
པར་རྟོགས་ཤིག་པར་གདམས་པ། དེའི་དོན་བཤད་པ། དེ་ཉིད་རྟོགས་ན་ཐམས་
ཅད་ལྷུན་རྫོགས་གཅིག་ཏུ་གྲུབ་པའོ། །དང་པོ་ནི། ཀྱེ་སེམས་དཔའ་ཆེན་པོ་རྡོ་རྗེ་
ཁྱོད་ཉོན་ཅིག སྟོན་པ་ཀུན་བྱེད་ང་ནི་ཡེ་ནས་རྒྱུ་རྐྱེན་གང་གིས་ཀྱང་འདུས་མ་བྱས་་
པ་རང་བྱུང་གི་ཡེ་ཤེས་ཏེ་ཞེས་མཚན་གྱི་རྣམ་གྲངས་དང་པོ་བསྟན་པ་དང་། ང་ནི་ཡེ་
ནས་སྣང་སྲིད་སྣོད་བཅུད་ཀྱི་ཆོས་ཀུན་གྱི་སྙིང་བོའམ་བཅུད་ཡིན་ནོ་ཞེས་མཚན་གྱི་
རྣམ་གྲངས་གཉིས་པ་དང་། ང་ནི་ཀུན་བྱེད་རྒྱལ་བོ་བྱང་ཆུབ་ཀྱི་སེམས་ཡིན་ནོ་ཞེས་
མཚན་གྱི་རྣམ་གྲངས་གསུམ་པ་སྟེ། དེ་ལྟར་ང་ཡི་མཚན་གྱི་རྣམ་གྲངས་རྣམ་པ་་་་
- 43 -



ལེའུ་བཞི་པ།
གསུམ་པོ་འདི་སེམས་དཔའ་རྡོ་རྗེ་ཁྱོད་ཀྱིས་རྟོགས་པར་གྱིས་ཤིག་དང་། ང་ཡི་་་་་
མཚན་རྣམ་པ་གསུམ་པོ་འདི་ཡི་དོན་སེམས་དཔའ་རྡོ་རྗེས་མ་ནོར་བར་རྟོགས་པར་་་་
འགྱུར་ན་ཇི་ལྟར་སྣང་བའི་ཆོས་རྣམས་ཐམས་ཅད་མ་ལུས་པ་ཡི་རང་བཞིན་རྟོགས་
པར་འགྱུར་གྱིས་དེས་ཕྱིར་ན་མཚན་གྱི་དོན་འདི་རྣམས་ཇི་བཞིན་དུ་བསྟན་པར་བྱའོ་
ཞེས་སོ། །
གཉིས་པ་ལ་གསུམ་སྟེ། ཐམས་ཅད་རང་བྱུང་གི་ཡེ་ཤེས་སུ་བཤད་པ། དེ་ཉིད་ཕུན་
སུམ་ཚོགས་པ་ཀུན་གྱི་རང་བཞིན་ཏུ་བསྟན་པ། མཚན་གྱི་ངེས་ཚིག་བཤད་པའོ། །
དང་པོ་ནི། དེ་ལ་ང་ཞེས་བྱ་བའི་དོན་ནི་སྙིང་བོ་ཡི་དོན་ཏེ། དེ་གང་གི་སྙིང་བོ་ཡིན་
ཞེ་ན་འཁོར་འདས་ཀྱི་ཆོས་རྣམས་ཀུན་གྱི་འབྱུང་གནས་སུ་གྱུར་པས་སྙིང་པོ་ཡིན་པ་
དང་༑ རང་བྱུང་ཞེས་ནི་བྱ་བ་ནི་དང་པོར་བསྐྱེད་པའི་རྒྱུ་དང་ཐ་མ་འཇིག་པའི་རྐྱེན་
མེད་པའི་རང་བཞིན་འདུས་མ་བྱས་པའི་ཆོས་ཉིད་ཆོས་ཅན་སྣང་བའི་དངོས་པོ་ཀུན་
གྱི་སྙིང་པོ་འམ་གནས་ལུགས་ཡིན་པས་སྒོ་གསུམ་གྱི་རྩོལ་སྒྲུབ་ཀུན་ལས་འདས་པ་
ཡི་དོན་ཡིན་པ་དང་། ཡེ་ཤེས་ཞེས་ནི་བྱ་བ་ཡི་དོན་ནི་སྐྱེ་བ་མ་གྲུབ་པས་མཐར་་་་་
འགག་པ་མེད་ཅིང་རང་བཞིན་འདུས་མ་བྱས་པ་ལ་བསྒྲིབ་བྱ་སྒྲིབ་བྱེད་ཀྱི་ཆོས་སུ་་་
གྲུབ་པ་མེད་པས་མ་བསྒྲིབས་པས་སམ་ཡང་ན་སྐྱེ་བའི་ཆོ་འཕྲུལ་འགག་པ་མེད་ཅིང་
རང་བཞིན་འོད་གསལ་གྱི་སྣང་ཆ་མ་སྒྲིབ་པས་ཆོས་ཀུན་མ་ལུས་པའི་རོལ་བ་རྩལ་་་
སྣང་འགག་མེད་དུ་སྟོན་པར་བྱེད་པའོ། །གཉིས་པ་ནི། ང་ཞེས་འདོགས་པའི་ཡུལ་
ནི་ཆོས་ཐམས་ཅད་ཀྱི་སྙིང་པོ་རིག་པ་བྱང་ཆུབ་ཀྱི་སེམས་ལ་འདོགས་པར་བྱ་བ་་་་་
ཡིན་ལ། ཡེ་ནས་ཞེས་བྱ་བའི་དོན་འདི་ནི་དང་པོ་ཞེས་སམ་ཐོག་མ་ཉིད་ནས་་་་་་
གནས་པའི་དོན་དང་། ཆོས་ཀུན་ཞེས་སུ་ནི་བརྗོད་པར་བྱ་བ་ཡི་དོན་ནི་འཁོར་
འདས་ཀྱི་ཆོས་མ་ལུས་པ་སྟེ། དེ་དག་ཚུར་བསྡུས་ན་ཕུན་སུམ་ཚོགས་པ་ལྔར་འདུས་
པས་འདིར་དེའི་སྒོ་ནས་བསྟན་པ་ནི་སྟོན་པ་སྐུ་གསུམ་པོ་ཀུན་ཀྱང་ཆོས་ཉིད་ཡེ་སྟོང་
- 44 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆེན་པོ་བྱང་ཆུབ་སེམས་ཀྱི་རང་བཞིན་ཡིན་ལ། དེ་བཞིན་དུ་སྟོན་པ་དེ་དག་་་་་
བསྟན་པ་རྣམ་པ་གསུམ་པོ་ཀུན་ཀྱང་ཆོས་ཉིད་གཉུག་མའི་ཡེ་ཤེས་འདི་ལས་གཞན་
དུ་ཡོད་པ་མ་ཡིན་ཞིང་། འཁོར་རྣམས་དང་གནས་དུས་ཀུན་ཀྱང་ཆོས་ཉིད་སྟོང་
གསལ་བརྗོད་མེད་བློ་འདས་ཆེན་པོའི་རང་བཞིན་ཉིད་ཡིན་དེ། དེས་ན་ཆོས་ཉིད་་
སྟོང་བ་ཆེན་པོ་བྱང་ཆུབ་ཀྱི་སེམས་མ་ཡིན་པའི་འཁོར་འདས་ཀྱི་ཆོས་གཅིག་ཀྱང་་་་་
མེད་པར་བསྟན་པའོ། །སྙིང་བོ་ཞེས་བྱ་བའི་དོན་འདི་ནི་ཆོས་རྣམས་ཐམས་ཅད་་་་
གང་ལས་འབྱུང་བའི་སྙིང་བོ་སྟེ། ཇི་ལྟར་ན་བྱང་ཆུབ་སེམས་ཀྱི་རང་བཞིན་ཅི་་་་
ཡང་གྲུབ་པ་མེད་པ་ལས་ཅིར་ཡང་འཆར་བའི་ཚུལ་དུ་སྐུ་གསུམ་གྱི་སྟོན་པ་གསུམ་
ཡང་དེ་ལས་བྱུང་བ་དང་། སྟོན་པ་དེ་དག་གིས་གསུངས་པའི་བསྟན་པ་གསུམ་ཡང་
དེ་ལས་བྱུང་བ་དང་དེ་དག་ལ་འདུས་པའི་འཁོར་དང་། གང་དུ་བཞུགས་པའི་གནས་
དང་སྟོན་འཁོར་ཚོགས་པའི་དུས་རྣམས་ཀྱང་དེ་ལས་བྱུང་བའི་ཕྱིར་ན་བྱང་ཆུབ་ཀྱི་
སེམས་འདི་ནི་ཆོས་ཐམས་ཅད་གང་ལས་འབྱུང་བའི་སྙིང་བོ་ཡིན་པར་བཤད་པ་
ཡིན་ནོ། །གསུམ་པ་ལ་གཉིས་ཏེ། ཕུན་སུམ་ཚོགས་པའི་ངེས་ཚིག་དང་། །བྱང་ཆུབ་
སེམས་ཀྱི་ངེས་ཚིག་གོ །
དང་བོ་ནི། འདི་ལྟར་སྟོན་པ་རང་བྱུང་གི་ཡེ་ཤེས་ང་ནི་ཆོས་རྣམས་ཀུན་གྱི་སྙིང་བོ་
བྱང་ཆུབ་ཀྱི་སེམས་ཉིད་ཡིན་ལ་དེ་ཉིད་ཀྱིས་སྲིད་དང་ཞི་བའི་ཆོས་རྣམས་མ་ལུས་པ་
ཀུན་བྱེད་པ་ཡིན་ཏེ། དེས་ན་ཀུན་ཞེས་བྱ་བའི་དོན་ནི་ཆོས་རྣམས་ཐམས་ཅད་ཀུན་
ཡིན་ལཾ། ཆོས་རྣམས་ཀུན་ཞེས་སུ་བརྗོད་པ་དེ་ཡང་གང་དང་གང་ལ་བརྗོད་པ་ཡིན་
ཞེ་ན། དེ་ནི་ཚུལ་བསྡུ་ན་ཕུན་སུམ་ཚོགས་པ་ལྔས་མ་བསྡུས་པའི་ཆོས་གང་ཡང་མེད་
པས་ན་སྟོན་པ་དང་ནི་དེ་དག་གི་བསྟན་པ་དང་འཁོར་དང་གནས་དང་དུས་་་་་་
ཐམས་ཅད་ལ་ཀུན་ཞེས་པའི་མིང་འཇུག་པའོ། །བྱེད་ཅེས་སུ་བྱ་བ་ནི་དེ་དག་བྱེད་
པའི་མཁན་པོ་ཡི་དོན་བསྟན་པ་སྟེ། དེས་ན་སྐུ་གསུམ་གྱི་སྟོན་པ་དང་ནི་དེ་རྣམས་
ཀྱིས་བསྟན་པའི་ཆོས་ཐེག་པ་གསུམ་དང་གདུལ་བྱའི་འཁོར་དང་བཞུགས་པའི་་་་་་
LL，
བ 45 -



ལེའུ་བཞི་པ།
གནས་དང་ཕུན་སུམ་ཚོགས་པའི་དུས་སྟེ་རྣམ་པ་ལྔ་བོ་ནི་མ་ལུས་པ་ཀུན་བྱེད་པའི་ས་
མཁན་པོ་ཡིན་པས་ན་རང་བྱུང་ཡེ་ཤེས་དེ་ལ་མཁན་པོ་ཞེས་བརྗོད་པ་ཡིན་ནོ། །
རྒྱལ་པོ་ཞེས་སུ་ནི་བྱ་བ་ཡི་དོན་ནི་སྙིང་བོ་རང་བྱུང་གི་ཡེ་ཤེས་སྟོང་གསལ་བརྗོད་་་
བྲལ་དེ་ཉིད་ནི་ཚུལ་གང་གིས་ཀྱང་བཅོས་བསྒྱུར་བྱེད་མི་ནུས་པས་བྱེད་པའི་མཁན་་་་
པོ་ཀུན་ལས་རྒྱལ་ཏེ་གང་གིས་ཀྱང་དབང་བྱེད་པའི་ཡུལ་དུ་མ་གྲུབ་པ་དང་། ཕར་
ཆོས་རྣམས་ཐམས་ཅད་བྱེད་མཁན་རང་བྱུང་གི་ཡེ་ཤེས་འདི་ཉིད་གཅིག་པུ་ལས་་་་་
མེད་པས་ན་ཆོས་རྣམས་ཀུན་ལས་ཀྱང་རྒྱལ་བས་ན་རྒྱལ་བོ་ཞེས་གསུངས་སོ། །འདི་
ལ་ས་བཅད་དུ་ཕུན་སུམ་ཚོགས་པའི་ངེས་ཚིག་ཅེས་གསུངས་པ་ཕུན་སུམ་ཚོགས་་་་
ཀུན་བྱེད་པའི་ཆོས་སྐུ་ཀུན་བྱེད་རྒྱལ་བོའི་ངེས་ཚིག་གསུངས་པའོ། །
གཉིས་པ་ནི། དེ་ལ་བྱང་ཆུབ་ཀྱི་སེམས་ཞེས་བྱ་བའི་ངེས་ཚིག་ནི་ཇི་ལྟར་ཡིན་ཞེ་ན།
འདི་ལྟར་བྱང་བ་ཞེས་བྱ་བའི་དོན་ནི་འདི་ལྟ་སྟེ། ཆོས་རྣམས་ཐམས་ཅད་འབྱུང་བའི་
སྙིང་བོ་བྱང་ཆུབ་ཀྱི་སེམས་དེ་ནི་ཚོགས་གཉིས་སོགས་རྒྱུ་རྐྱེན་ལ་བརྟེན་ནས་གསར་
དུ་དག་པར་བྱས་པ་ལྟ་བུ་མ་ཡིན་པར་རིག་པ་རང་བྱུང་གི་ངོ་བོར་ཡེ་ནས་རྣམ་པར་་་་
དག་པ་ཡིན་པས་རྒྱུ་ཀུན་བྱེད་རྒྱལ་བོ་དེས་བྱས་པ་ཡི་ཆོས་རྣམས་ཀུན་ཀྱང་སྤྱོད་་་་་་
ཡུལ་ཀུན་ཏུ་རྣམ་པར་དག་པའི་ཀུན་བཟང་བདེ་བ་ཆེན་པོ་ཀ་དག་སྤྲོས་པ་དང་བྲལ་
པའི་ཀློང་ཉིད་དུ་རྣམ་པར་དག་པ་ཉག་གཅིག་ཏུ་གནས་པས་བྱང་ཞེས་བྱ་བ་་་་་་
བཤད་པ་ཡིན་ལ། ཆུབ་ཅེས་བྱ་བ་ནི་འདི་ལྟ་སྟེ། སྙིང་བོ་རང་བྱུང་གི་ཡེ་ཤེས་
ཀུན་ཁྱབ་བདེ་བར་གཤེགས་པའི་སྙིང་བོ་དེས་རང་གི་རྩལ་ལས་ཤར་བའི་ཆོས་སྣང་་
བ་འབྱུང་ལྔས་བསྡུས་པ་དང་ནི། སྲིད་པ་ཕུང་ལྔས་བསྡུས་པ་དང་། དེ་བཞིན་དུ་ཕྱི་
སྣོད་དང་ནང་བཅུད་ཀྱིས་བསྡུས་པ་དང་། དུས་གསུམ་དུ་བྱོན་བའི་སངས་རྒྱས་
ཐམས་ཅད་དང༌། ཁམས་གསུམ་གྱིས་བསྡུས་པའི་རྒྱུད་དྲུག་གི་སེམས་ཅན་རྣམཾས་
དང༌། དེ་བཞིན་ཉིད་སོགས་འདུས་མ་བྱས་ནི་ཐམས་ཅད་ལ་སྟེ། མདོར་ན་འདུས་



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱས་འདུས་མ་བྱས་ཀྱིས་བསྡུས་པའི་ཆོས་ཀུན་ལ་སྙིང་བོ་ཆོས་ཉིད་ཀྱི་ཚུལ་དུ་ཆུ་་་་
སྟེ་ནམ་མཁའི་ཁམས་བཞིན་དུ་ཁྱབ་པར་གནས་པ་དེས་ན་ཆུབ་ཅེས་བྱ་བར་བཤད་་
པ་དང་། །སེམས་ཞེས་བརྗོད་པ་ཉིད་ཀྱི་དོན་ནི་འདི་ལྟ་སྟེ། སྙིང་བོ་རང་བྱུང་གི་ཡེ་
ཤེས་དེའི་རྩལ་གདངས་འགག་པ་མེད་པ་སོ་སོར་རྟོག་པའི་ཤེས་རབ་མ་འགོག་པར་
གསལ་བ་དེས་སྣང་སྲིད་སྣོད་བཅུད་ཐམས་ཅད་ལ་ཐོག་པ་མེད་པར་འཇུག་ཅིང་་་་་
དབང་བསྒྱུར་པའི་སྒོ་ནས་གསལ་བར་གཅོད་པ་དེས་ན་སེམས་ཞེས་བྱ་བར་བཤད་
དོ༑༑དེ་ལྟར་རྒྱུ་རྐྱེན་མེད་པའི་རང་བྱུང་ཡེ་ཤེས་ཆེན་པོ་ཆོས་ཀུན་གྱི་སྙིང་བོའམ་སྙིང་
པོའི་ཚུལ་དུ་བཞུགས་པ་དེས་སྣང་སྲིད་འཁོར་འདས་ཀུན་ལ་དབང་བསྒྱུར་ཞིང་་་་་་
ཐམས་ཅད་བྱེད་པ་ཡིན་ནོ་ཞེས་མཇུག་བསྡུས་པའོ། །
གསུམ་པ་ནི། ཀྱེ་སེམས་དཔའ་ཆེན་པོ་རྡོ་རྗེ་ཀུན་བྱེད་བྱང་ཆུབ་ཀྱི་སེམས་རིག་པ་
རང་བྱུང་གི་ཡེ་ཤེས་ང་ཡི་རང་བཞིན་ཆོས་སྐུ་སྟོང་གསལ་ཆེན་པོ། གང་ཡིན་གྱི་
གཟའ་གཏད་མེད་པ། །འདི་ཡིན་གྱི་ངོས་བཟུང་མེད་པ། །བྱ་རྩོལ་གྱི་ཡུལ་དུ་མེད་
པ༑ ༑མཚན་འཛིན་གྱི་བློ་དང་བྲལ་བ། །གཉིས་སྣང་གི་མཐའ་ལས་གྲོལ་བ། །
གཉིས་མེད་ཀྱི་ངོ་བོར་མེད་པ། །སྣང་བ་ལ་རང་བཞིན་མེད་པ། །སྟོང་བ་ལ་འགག་
པ་མེད་པ། །ཟུང་འཇུག་གི་གཞི་རྩ་མེད་པ། །བཟང་ངན་དང་བླང་དོར་མེད་པ། །རྒྱ་
ཆད་དང་ཕྱོགས་ལྷུང་མེད་པ་ཁྱབ་བརྡལ་ནམ་མཁའ་ལྟ་བུའི་རང་བཞིན་འདི་ཇི་ལྟ་བ་
བཞིན་དུ་རྟོགས་པར་གྱུར་ན་སྐུ་གསུམ་གྱི་སྟོན་པ་ཀུན་གྱི་ཆོས་ཉིད་ཀྱང་རྟོགས་པར་
འགྱུར་ལ། དེ་དག་གི་བསྟན་པ་ཀུན་གྱི་དོན་ཀྱང་རྟོགས་པར་འགྱུར་བ་དང་།
འཁོར་གྱི་བསམ་པ་ཡི་བྱེ་བྲག་མ་ལུས་པ་ཡང་རིག་པར་འགྱུར་ལ། དུས་དང་་་་
གནས་ཀུན་གྱི་རང་བཞིན་ཀྱང་གཅིག་ཏུ་འགྱུར་པའི་ཆོས་ཉིད་དབྱེ་བསལ་མེད་པའི་
དོན་རིག་པར་འགྱུར་ཏེ། འདི་ལྟར་སྣང་སྲིད་འཁོར་འདས་ཀྱི་ཆོས་རྣམས་ཐམས་་་
ཅད་ཀུན་ཀྱང་ཀུན་བྱེད་ང་ཡི་རྩལ་དང་རོལ་བར་ཤར་བ་ཁོ་ན་ཡིན་པས་སོ། །དེ་
ལྟར་རིག་ཅིང་རྟོགས་པ་ལ་དགོས་པའམ་ཡོན་ཏན་ཅི་ཡོད་སྙམ་ན། ང་ཡི་ར་་་་་
- 47 -



ལེའུ་ལྔ་པ།
བཞིན་ཡིན་ལུགས་མ་ནོར་བ་འདི་ཇི་བཞིན་དུ་རིག་ཅིང་རྟོགས་པར་གྱུར་ན་འཁོར་་་་
འདས་ལམ་གསུམ་གྱིས་བསྡུས་པའི་ཆོས་རྣམས་ཐམས་ཅད་ཀྱི་རང་བཞིན་ཡེ་གྲོལ་
བསལ་བཞག་དང་བྲལ་བའི་ཚུལ་མ་ནོར་བར་རིག་པར་འགྱུར་བས་བྱ་བྱེད་རྩོལ་་་་་
སྒྲུབ་ཀྱི་སྤྲོས་པ་ཀུན་ལས་འདས་ཏེ། རེ་དོགས་ངང་དགག་སྒྲུབ་གང་ཡང་མེད་པར་
མི་རྩོལ་ལྷུན་གྱིས་གྲུབ་པའི་ཚུལ་དུ་ཀུན་བཟང་ཆོས་སྐུའི་རྒྱལ་ས་རུ་ད་ལྟ་ཉིད་ནས་་་
གཏན་སྲིད་ཟིན་པར་འགྱུར་རོ། །ཞེས་གསུངས་སོ། །ལེའུའི་མཚན། །བྱང་ཆུབ་ཀྱི་
སེམས་ཀུན་བྱེད་རྒྱལ་བོ་ལས་ང་ཉིད་ཀྱི་མཚན་གྱི་དོན་རྒྱ་ཆེར་བཤད་པའི་ལེའུ་སྟེ་
བཞི་བའི་འགྲེལ་པའོ།། །་
གཉིས་པ་ཐམས་ཅད་ཀུན་བྱེད་ཉིད་ལས་བྱུང་བའི་ལེའུ་ལྔ་བ་ལ་གཉིས་ཏེ། འཇུག་
ཚུལ་མདོར་བསྟན་པ་དང་། དེ་ཉིད་རྒྱས་པར་བཤད་པའོ། །དང་པོ་ནི། དེ་ལྟར་
མཚན་གྱི་རྣམ་གྲངས་བཤད་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་བོས་་་་་་་
ཐུགས་སྲས་སེམས་དཔལ་རྡོ་རྗེ་ལ་སོགས་པའི་འཁོར་ཚོགས་རྣམས་ལ་སྟོན་པ་ཉིད་
ཀྱི་རང་བཞིན་བསྟན་པའི་མདོ་ཐམས་ཅད་སེམས་ཉིད་རང་བྱུང་གི་ཡེ་ཤེས་ཆོས་་་་་
ཉིད་རྫོགས་པ་ཆེན་པོའི་དགོངས་པ་གཅིག་ཏུ་འདུས་པའི་དོན་འདི་བསྟན་ཏོ། །
གཉིས་པ་ལ་གསུམ་སྟེ། དབྱིངས་དེ་བཞིན་ཉིད་ལས་ཐེག་པ་དུ་མར་བསྟན་ཡང་རང་
བཞིན་ཆོས་ཉིད་ལས་མ་གཡོས་པ། དེའི་དོན་ནམ་མཁའ་ལྟ་བུར་བསྟན་པ། ཀུན་
དཔེ་ཆོས་ཉིད་དུ་ངེས་པར་བྱེད་པའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་
ཅིག་སྟོན་པ་རང་བྱུང་གི་ཡེ་ཤེས་ང་ཡི་རང་བཞིན་འདི་ལྟ་སྟེ་ཡོད་ནི་ཆོས་ཉིད་བྱང་་་་
ཆུབ་ཀྱི་སེམས་རིག་པ་རང་བྱུང་གི་ཡེ་ཤེས་གཅིག་ལས་མེད་པ་སྟེ་ཆོས་ཐམས་ཅད་་་་
ཡེ་ནས་མ་གྲུབ་པར་ཆོས་སྐུ་ཐིག་ལེ་ཉག་གཅིག་གི་རང་བཞིན་དུ་གནས་པ་ཡིན་པའི་
ཕྱིར་རོ། །དེ་ལྟ་ན་ཡང་སེམས་ཅན་རྣམས་ཀྱིས་རྒྱུ་ལྷན་ཅིག་སྐྱེས་པ་དང་རྐྱེན་ཀུན་ཏུ་
བརྟགས་པའི་མ་རིག་པ་གཉིས་ཀྱིས་དབང་གིས་ཡོད་པ་ཆོས་ཉིད་ཀྱི་དོན་མ་རྟོགས་་་་
- 48 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར་མེད་པ་འཁོར་བའི་འཁྲུལ་སྣང་སྣ་ཚོགས་ལ་སྤྱོད་པ་ལ་གནས་ལུགས་རང་བྱུང་་་
གི་ཡེ་ཤེས་དེ་རྟོགས་བྱེད་ཀྱི་ཐབས་སུ་གདུལ་བྱ་རང་རང་གི་བློ་དང་འཚམས་པར་་་་་
བསྟན་པའི་ཐེག་པའི་རྣམ་གྲངས་ནི་འཇིག་རྟེན་པའི་ཐེག་པ་དང་འཇིག་རྟེན་ལས་་་་་
འདས་པའི་ཐེག་པ་རྣམ་པ་གཉིས་སུ་བསྟན་པ་ཡིན་ཏེ། མདོ་བཅུ་ལས། གཉིས་ནི་
རྣམ་པའི་བྱེ་བྲག་སྟེ། །ཐེག་པ་རྣམ་པ་གཉིས་སུ་བསྟན། །འཇིག་རྟེན་པ་ཡི་ཐེག་པ་་
དང༌། །འཇིག་རྟེན་འདས་པའི་ཐེག་པ་གཉིས། །ཞེས་གསུངས་པ་ལྟར་ལ་དེ་ལས་་་
འཇིག་རྟེན་འདས་པའི་ཐེག་པ་ལ་ནང་གསེས་ཀྱི་དབྱེ་བ་དུ་ཞིག་བྱུང་ན་ནི་གདུལ་བྱ་་
དབང་བོ་རབ་འབྲིང་ཐ་མ་གསུམ་ལ་རབ་ཀྱི་རབ་སོགས་ནང་གསེས་གསུམ་གསུམ་
དབྱེ་བའི་དགུ་ཡོད་པ་ལ་ལྟོས་ནས་ཐེག་པ་རིམ་པ་དགུ་རུ་བྱུང་བ་ཡིན་ཀྱང་དེ་རྣམས་
ཐམས་ཅད་ཚུར་བསྡུས་ན་སྣོད་བཅུད་ཐམས་ཅད་ནམ་མཁའི་ཀློང་དུ་འདུས་པ་ལྟར་་་་
ཐེག་པའི་རྣམ་གྲངས་དེ་རྣམས་ཀྱང་འདུས་ནི་ཆོས་ཉིད་རང་བྱུང་གི་ཡེ་ཤེས་ལྷུན་་་་་་
གྲུབ་རྫོགས་པ་ཆེན་པོར་དབྱེ་བསལ་མེད་པར་གཅིག་ཏུ་འདུས་པ་ཡིན་ཏེ། ད་་་་་
གཉིས་ལས། སྣང་སྲིད་སྣོད་བཅུད་ཐམས་ཅད་དང་། །སངས་རྒྱས་སེམས་ཅན་་་་
ཐམས་ཅད་དང༌། །བསྟན་པའི་ཐེག་པ་ཐམས་ཅད་ཀུན། །སེམས་ཉིད་རྫོགས་ཆེན་
འདི་ལ་འདུས། །འདི་ལ་གནས་ཤིང་འདི་དོན་སྟོན། །འདི་ནི་ཀུན་བཟང་ང་ཡིན་ཏེ། །
སངས་རྒྱས་ཀུན་གྱི་སྟོན་པ་ཡིན། །ཞེས་གསུངས་པ་ལྟར་རོ། །
གཉིས་པ་ནི། དེ་ལྟར་ཐེག་པ་ཀུན་གྱི་དོན་རྫོགས་པ་ཆེན་པོར་འདུས་པ་ཡིན་ན་འོ་ན་
རྫོགས་པ་ཆེན་པོའི་དོན་ནི་ཇི་ལྟ་བུ་ཞིག་ཡིན་སྙམ་ན་དེ་ནི་སྔར་བསྟན་པའི་བྱང་ཆུབ་
ཀྱི་སེམས་འདི་ཉིད་ཡིན་ཏེ་ཞེས་ཆོས་རྣམས་ཀྱི་གནས་ལུགས་རིག་པ་རང་བྱུང་གི་ཡེ་་
ཤེས་ཀྱི་ངོ་བོ་ངོས་བཟུང་བ་དང་། དེའི་མཚན་ཉིད་བསྟན་པའི་ཕྱིར་དུ་བྱང་ཆུབ་ཀྱི་
སེམས་དེ་གནས་ནི་ཆོས་ཉིད་སྐྱེ་བ་མེད་པ་སྟོང་ཆེན་དབྱིངས་ཀྱི་ངང་ལ་རྟག་ཏུ་་་་་་
གནས་ཤིང་དེ་ལས་འདའ་བ་མེད་ལ། གསལ་ནི་རིག་པ་བྱང་ཆུབ་སེམས་ཀྱི་ངོ་བོ་
འོད་གསལ་ལྷུན་གྲུབ་ཀྱི་སྣང་ཆ་འགག་པ་མེད་པར་དབྱིངས་སྐྱེ་བ་མེད་པའི་ནམ་་་་་
- 49 -



ལེའུ་ལྔ་པ།
མཁའ་ལ་ཡེ་ནས་སྒྲིབ་པ་མེད་པར་གསལ་བ་ཡིན་ལ། ཁྱབ་ནི་ཆོས་ཀྱི་དབྱིངས་དང་
ནམ་མཁས་གར་ཁྱབ་པའི་ཕྱི་ནང་སྣོད་བཅུད་ཀྱི་ཁམས་ཀུན་ལ་ཆོས་ཉིད་ཀྱི་ཚུལ་དུ་
ཡེ་ནས་འདུ་འབྲལ་མེད་པར་ཁྱབ་པ་དང༌། དེའི་གདངས་འགག་པ་མེད་པའི་རོལ་
རྩལ་ལས་བྱུང་བ་ནི་སྣང་སྲིད་སྣོད་བཅུད་སོགས་འཁོར་འདས་ཀུན་གྱི་རྣམ་རོལ་དུ་་
བྱུང་བ་ཡིན་ཀྱང་། དེ་ལྟ་ནའང་རང་གི་ངོ་བོ་འདི་ལྟ་བུའོ་ཞེས་བསྟན་དུ་བཏུབ་པའི་
རང་བཞིན་ཅན་མཚན་མའི་དངོས་པོ་ཅན་དུ་གྲུབ་པ་གང་ཡང་མེད་ལ། དེས་ན་རྟོག་
མེད་ཀྱི་ཤེས་པས་མངོན་སུམ་དུ་མཐོང་དུ་ཡང་མེད་དེ་དམིགས་པའི་ཡུལ་དུ་གྲུབ་་་
པའི་རང་མཚན་དང་བྲལ་བའི་ཕྱིར་དང་། རྟོག་བཅས་ཀྱི་བློ་ཡིས་ལུང་དང་གཏན་
ཚིག་སོགས་ལ་བརྟེན་ནས་རྗེས་དཔག་གི་ཚུལ་དུ་ཤེས་སུ་ཡང་མེད་དེ་ཚིག་དུ་བརྗོད་
པར་བྱེད་པ་གཞན་སེལ་དོན་སྤྱིའི་ངོ་བོ་ཙམ་དུའང་གྲུབ་པ་མེད་པའི་ཕྱིར་རོ། །རྒྱུ་
མཚན་དེ་ལྟ་བུའི་ཕྱིར་ན་སྐྱེད་བྱེད་ཀྱི་རྒྱུ་ལས་མ་བྱུང་བ་རང་བྱུང་འདུས་མ་བྱས་་་་་
ཆོས་ཀུན་གྱི་སྙིང་བོ་བྱང་ཆུབ་ཀྱི་སེམས་འདི་ཉིད་ཡོད་མེད་ཡིན་མིན་འཁོར་འདས་་
བཟང་ངན་ལ་སོགས་སྤྲོས་པའི་མཐའ་གང་དུའང་གྲུབ་པ་མེད་པས་འདི་དང་འདི་ལྟ་་
བུའོ་ཞེས་སྒྲ་ཚིག་གི་སྒོས་ཀྱིས་བཏགས་པ་ཀུན་དང་བྲལ་བས་ཆོས་ཉིད་དམིགས་་་་
བསམ་ལས་འདས་པ་མཐའི་གྲོལ་ཕྱོགས་ཡན་ཆེན་པོའི་རང་བཞིན་དུ་བསྟན་པ་ཡིན་
ནོ༑ ༑གསུམ་པ་ཀུན་དཔེ་ཆོས་ཉིད་དུ་ངེས་པར་བྱེད་པ་ལ་གཉིས་ཏེ། དཔེ་དོན་་་་་
རྟགས་གསུམ་གྱིས་ངེས་པར་བྱ་བ་དང་། དེ་ལས་གཞན་པའི་དཔེས་མི་རྟོགས་པར་་་་
བསྟན་པའོ། །
དང་པོ་ནི། གོང་དུ་བཤད་པའི་ཀུན་བྱེད་བྱང་ཆུབ་སེམས་ཀྱི་དོན་འདི་ངེས་པར་སྟེ་་
མ་ནོར་བ་ཇི་ལྟ་བ་བཞིན་དུ་རྟོགས་པར་འདོད་ན་དཔེ་དོན་རྟགས་གསུམ་གྱི་སྒོ་ནས་་
རྟོགས་པར་བྱ་དགོས་ཏེ། དེ་ལ་སེམས་ཉིད་རང་བྱུང་གི་ཡེ་ཤེས་མཚོན་པར་བྱེད་པའི་
དཔེ་ནི་ནམ་མཁའ་ལྟ་བུར་བརྟགས་པར་བྱ་སྟེ། བྱང་ཆུབ་སེམས་ཀྱི་མདོ་ལས།
。
- 50 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆོས་ཀུན་དཔེ་ནི་ནམ་མཁའ་འདྲ། །ནམ་མཁའ་དག་ལས་ཐམས་ཅད་འབྱུང་། །
ཆོས་ཀུན་སྙིང་བོ་བྱང་ཆུབ་སེམས། །ཐམས་ཅད་འབྱུང་བས་ནམ་མཁའ་འདྲ། །རྒྱུ་
མེད་པ་ཡི་བྱང་ཆུབ་སེམས། །མ་སྐྱེས་པས་ན་ནམ་མཁའ་འདྲ། །རྐྱེན་མེད་པ་ཡི་བྱང་
ཆུབ་སེམས། །མི་འཇིག་པས་ན་ནམ་མཁའ་འདྲ། །གཉེན་པོ་མེད་པའི་བྱང་ཆུབ་
སེམས། །ཐམས་ཅད་འཇོམས་པས་ནམ་མཁའ་འདྲ། །མཚོན་དུ་མེད་པའི་བྱང་ཆུབ་
སེམས། །བསྟན་དུ་མེད་པའི་ནམ་མཁའ་འདྲ། །མ་སྒྲིབ་པ་ཡི་བྱང་ཆུབ་སེམས། །
ཀུན་ཏུ་གསལ་བས་ནམ་མཁའ་འདྲ། །ཐམས་ཅད་བསྐྱེད་པའི་བྱང་ཆུབ་སེམས། །
སྣང་སྲིད་བསྐྱེད་པས་ནམ་མཁའ་འདྲ། །རང་བྱུང་ཟབ་མོའི་དོན་གཞིག་ན། །དོན་
དམ་མ་སྐྱེས་ནམ་མཁའ་འདྲ། །སྣང་དང་སྲིད་དང་ཡོད་པ་དང་། །བཏགས་ཤིང་་་
ཆགས་པའི་ཆོས་རྣམས་ཀུན། །དོན་དམ་རང་བཞིན་མ་སྐྱེས་པས། །སྐྱེ་མེད་དཔེ་ནི་
ནམ་མཁའ་འདྲ། །ནམ་མཁའ་ལྟ་བུའི་ཆོས་ཀུན་བརྟགས། །ཅེས་གསུངས་ལ། དཔེ་
དེས་མཚོན་པར་བྱ་བའི་དོན་ནི་འཁོར་འདས་ཀྱི་བསྡུས་པའི་ཆོས་ཐམས་ཅད་ཀྱི་་་་་
ཆོས་ཉིད་དམ་འབྱུང་གནས་སུ་གྱུར་བས་ཆོས་ཀྱི་དབྱིངས་སྤྲོས་བྲལ་རང་བྱུང་གི་ཡེ་་་
ཤེས་གདོད་ནས་སྐྱེ་བ་མེད་པའི་རང་བཞིན་དུ་མངོན་པར་སངས་རྒྱས་པའི་བདག་་་་་
ཉིད་དུ་ཤེས་པར་བྱ་སྟེ། དེ་ལས། དཔེ་དེ་འདྲ་བའི་དོན་ཆོས་ནི། །ཡིན་པ་
དག་ལ་དོན་ཞེས་གདགས། །དོན་ནི་སྐྱེ་བ་མེད་པ་ཡིན། །སྐྱེ་མེད་པ་ཡི་རང་བཞིན་་་་
ནི། །རྒྱུ་མེད་པ་ལས་སྐྱེ་མེད་པས། །སེམས་ལ་རྒྱུ་མེད་སྐྱེ་བ་མེད། །སྲིད་པའི་ཆོས་་་་
ལ་རྒྱུས་བསྐྱེད་ཀྱང་། །ཆོས་ཀྱི་དབྱིངས་ལ་རྒྱུ་མེད་པས། །སྐྱེ་བ་མེད་པའི་དོན་ཡིན་་་་
ནོ། །ཐམས་ཅད་ཆོས་ནི་སྐྱེ་བ་མེད། །སྐྱེ་མེད་བྱང་ཆུབ་མངོན་སངས་རྒྱས། །ཞེས་
སོ། །དེ་ལྟར་སེམས་ཉིད་འདུས་མ་བྱས་པའི་རང་བཞིན་ཆོས་དབྱིངས་སྐྱེ་བ་མེད་པ་་་
སྤྲོས་བྲལ་ནམ་མཁའ་ལྟ་བུའི་རང་བཞིན་ཏེ་ངེས་པར་བྱེད་པའི་རྟགས་ནི་སེམས་་་་་
ཉིད་གདོད་ནས་སྐྱེ་བ་མེད་པ་དེ་ཉིད་ཀྱི་གདངས་རྩལ་འགག་པ་མེད་པར་རང་ཤར་་་
བའི་ངོ་བོ་ཉིད་དེ། དེ་ལྟར་ཡང་ཆོས་དབྱིངས་རིན་པོ་ཆེའི་མཛོད་ལས། རྟགས་ནི་
- 51 -



ལེའུ་ལྔ་པ།
EE
རྩལ་ལས་ཅིར་ཡང་འཆར་བ་སྟེ། །ཤར་བའི་དུས་ན་ཤར་ས་ཤར་མཁན་མེད། །ཤར་
ཞེས་མིང་ཙམ་བརྟགས་ན་ནམ་མཁའ་འདྲ། །རེས་མེད་མཉམ་པ་ཆེན་པོར་འུབ་ཆུབ་
བོ། །ཞེས་གསུངས་སོ། །
དེ་ལྟར་དཔེ་དོན་རྟགས་གསུམ་གྱིས་སྣང་སྲིད་ཀྱི་ཆོས་ཐམས་ཅད་ནམ་མཁའ་ལྟ་
བུའི་ཆོས་ཉིད་སྐྱེ་མེད་བསམ་བརྗོད་དང་བྲལ་བའི་རང་བཞིན་ལ་ནམ་མཁའ་་་་
བུའི་དཔེ་ཡིས་མཚོན་པར་བྱེད་ཅིང་། མཚན་འཛིན་གྱི་རྟོག་པའི་ཡུལ་དུ་དམིགས་
སུ་མེད་པའི་ཆོས་ཉིད་ལ་སྣང་ཡང་རང་བཞིན་མེད་པའི་རྩལ་སྣང་འགག་པ་མེད་་་་
པའི་རྟགས་ཀྱི་ངོ་བོ་ངོས་བཟུང་གི་ཚུལ་དུ་དམིགས་སུ་མེད་པར་མཚོན་ཏེ་བསྟན་་་་་
པར་བྱ་ཞིང་། ཚིག་ཏུ་བརྗོད་དུ་མེད་པའི་དོན་ཆོས་ཉིད་བསམ་བརྗོད་ལས་འདས་
པ་ལ་སྨྲ་བསམ་བརྗོད་པ་དང་བྲལ་བའོ་ཞེས་པ་ལྟ་བུའི་བརྗོད་དུ་མེད་པའི་ཚིག་་་་་་
གིས་བརྗོད་དེ་དམིགས་མེད་སྤྲོས་བྲལ་དོན་གྱི་ངོ་བོར་བསྟན་པ་ཡིན་ནོ། །དེ་ལྟར་
ཆོས་ཉིད་བྱང་ཆུབ་སེམས་ཀྱི་གནས་ལུགས་ཏེ་དཔེ་དོན་རྟགས་གསུམ་དུ་བསྡུས་ཏེ་་་
བསྟན་པའི་དོན་འདི་ཡིས་ནི་ཀུན་བྱེད་བྱང་ཆུབ་སེམས་ཀྱི་རང་བཞིན་ནམ་དོན་གྱི་ངོ་
བོ་འགྲེལ་ཞིང་བསྟན་པ་སྟེ། དེས་ན་དཔེ་དོན་རྟགས་གསུམ་པོ་འདི་ཡིས་ཀུན་དོན་
སྐྱེ་བ་མེད་པ་ཀུན་བྱེད་ང་ཡི་དོན་འདི་ཡང་དག་པར་རྟོགས་པར་གྱིས་ཤིག་ཅེས་་་་་
པའོ། །གཉིས་པ་ནི། གོང་དུ་ཇི་སྐད་བཤད་པའི་དཔེ་དོན་རྟགས་གསུམ་པོ་
འདི་ཡིས་ཀུན་བྱེད་རྒྱལ་བོ་ང་ཡི་དོན་སྟོང་གསལ་སྤྲོས་པ་དང་བྲལ་བའི་ཡེ་ཤེས་ཏེ་
རྟོགས་པར་བྱེད་དགོས་ཀྱི་གལ་ཏེ་དཔེ་དོན་རྟགས་གསུམ་པོ་འདི་ལྟ་བུ་ཡིས་ང་ཡི་་་
དོན་འདི་མ་རྟོགས་ན་དེ་ལས་གཞན་པའི་དོན་གྱི་གནས་ལུགས་འདི་མཚོན་བྱེད་ཀྱི་་
དཔེ་དང་རྗོད་བྱེད་སྒྲ་ཚིག་ཅི་དང་གང་བསྟན་ཀྱང་ང་ཉིད་བྱང་ཆུབ་ཀྱི་སེམས་ཆོས་་་་
སྐུ་ཀུན་བྱེད་རྒྱལ་བོའི་དགོངས་པ་དང་འཕྲོད་པོར་མི་འགྱུར་ཏེ། ཅིའི་ཕྱིར་ན་་
དམིགས་བསམ་སྤྲོས་པ་དང་བྲལ་བའི་ངང་ཚུལ་དེ་ལས་བསྒྲལ་ཏེ་གཞན་དུ་ཇི་ལྟར་་་་
- 52 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསམ་ཇི་ལྟར་བརྟགས་ཀྱང་ཀུན་བྱེད་ང་ཡང་དགོངས་པ་བརྗོད་མེད་བློ་འདས་ཆེན་
པོ་ལས་གཞན་དུ་གོལ་ལ་ང་ཡི་རང་བཞིན་ཡིད་དཔྱོད་མཚན་མའི་རྟོགས་པས་བསྒྲིབས་
ཏེ་མི་སྣང་བ་ཡིན་པས་ན་ཆོས་རྣམས་ཀྱི་སྙིང་བོ་རིག་པ་རང་བྱུང་གི་ཡེ་ཤེས་ཇི་བཞིན་
པ་མཐོང་བར་མི་འགྱུར་རོ། །ཞེས་གསུངས་སོ། །ལེའུའི་མཚན་བྱང་ཆུབ་ཀྱི་སེམས་
ཀུན་བྱེད་རྒྱལ་བོ་ལས་དོན་གྱི་འགྲེལ་བའི་ལེའུ་སྟེ་ལྔ་བའི་འགྲེལ་བའོ།། །།
གསུམ་པ་ཀུན་བྱེད་དེ་བཞིན་ཉིད་ཕུན་སུམ་ཚོགས་པའི་ངོ་བོར་བསྟན་པའི་ལེའུ་
དྲུག་པ་ལ་གཉིས་ཏེ། འཇུག་ཚུལ་མདོར་བསྟན་པ་དང་། དེ་ཉིད་རྒྱས་པར་བཤད་
པའོ། །དང་པོ་ནི། དེ་ལྟར་ཐེག་པ་ཐམས་ཅད་ཀྱི་སྤྲོ་གཞི་ཆོས་ཉིད་རྫོགས་པ་ཆེན་པོ་
ཀུན་དོན་སྐྱེ་བ་མེད་པའི་རང་བཞིན་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་་་
རྒྱལ་བོ་དེས་འཁོར་འདས་ཀྱི་ཆོས་ཐམས་ཅད་ཉིད་ཀྱི་རང་བཞིན་ལ་ཡེ་ནས་་་་་་
བཙལ་ལྷུན་གྱིས་གྲུབ་པས་རྩོལ་བྲལ་རྫོགས་པ་ཆེན་པོ་ཡི་དོན་དེ་བསྟན་པར་བྱེད་་་་
པའི་ཚིག་འདི་སྐད་དུ་གསུངས་སོ། །གཉིས་པ་ལ་གཉིས་ཏེ། ཀུན་གྱི་ཐོག་མར་་
གཤིས་དེ་བཞིན་ཉིད་ཡེ་ནས་གནས་པའི་རང་བཞིན་བསྟན་པ་དང་། དེ་ཉིད་དྲི་ལན་
གྱི་ཚུལ་གྱིས་རྒྱས་པར་བཤད་པའོ། །དང་པོ་ནི། ཀྱེ་སེམས་དཔའ་ཆེན་པོ་རྡོ་རྗེ་ཇི་
སྐད་བཤད་པའི་ཚིག་འདི་ཉོན་ལ་ཡིད་ལ་ཞོག་ཅིག་ཀུན་བྱེད་རྒྱལ་པོ་ང་ཡིས་ནི་དང་་་་
ཡི་ངོ་བོར་ཤར་བའི་ཆོས་རྣམཾས་ཐམས་ཅད་དང་པོར་རོལ་རྩལ་འགག་པ་མེད་པའི་
རྟེན་འབྲེལ་དུ་བསྣོད་པ་ལ་དོན་གྱི་དགོས་པ་ཅི་ཞིག་ཡོད་སྙམ་ན། ང་ཡི་ངོ་བོ་ཕུན་
སུམ་ཚོགས་པ་ལྔའི་ཆོས་རྣམས་མངོན་དུ་ཕྱུང་བ་ལ་སྟོན་པ་ང་ཡི་ངོ་བོ་ཇི་བཞིན་པ་
སེམས་དཔའ་རྡོ་རྗེ་ཁྱོད་ལ་སོགས་པའི་འཁོར་ཚོགས་རྣམས་ལ་བསྟན་པར་བྱ་བའི་
དགོས་པ་ཡོད་ལ། དེ་ལྟར་ངོ་བོ་བསྟན་པ་ལ་བརྟེན་ནས་ང་ཡི་རང་བཞིན་ཀྱང་་་་་་
བསྟན་པར་འགྱུར་ཏེ། འདི་ལྟར་ངོ་བོ་སྣང་བའི་ཆོས་མངོན་སུམ་པ་འདི་རྣམས་ལ་་
བརྟེན་ནས་ནི་དེ་ཉིད་རང་བཞིན་མེད་པར་སྟོན་པའི་ཚིག་དང་སྒྲས་ཀྱང་རང་བཞིན་་
སྐྱེ་བ་མེད་པའི་དོན་ཏེ་མཚོན་པར་བྱས་ནས་བྱང་ཆུབ་སེམས་ཀྱི་ངོ་བོ་འདི་ལྟར་སྣང་་
- 53 -



ལེའུ་དྲུག་པ།
བའི་ཆོས་རྣམས་ཀྱི་གནས་ལུགས་ཇི་བཞིན་པ་བསྟན་པར་བྱས་པས་སེམས་དཔའ་
ཆེན་པོ་ཁྱོད་ཀྱིས་ཆོས་རྣམས་ཐམས་ཅད་སྟོང་གསལ་བརྗོད་པ་དང་བྲལ་བ་རང་བྱུང་
ཡེ་ཤེས་ཉག་གཅིག་གི་རང་བཞིན་དུ་མཐོང་བར་འགྱུར་ཏེ། དགའ་རབ་རྡོ་རྗེས། །
སྣང་དེ་ཅིའི་ཕྱིར་སྟོང་བའི་ཕྱིར། །སྟོང་དེ་ཅིའི་ཕྱིར་སྣང་བའི་ཕྱིར། །ཅེས་གསུངས་
པ་ལྟར་ལ་འདི་ནི་ཐུན་མོང་གི་ཐེག་པ་ལས་ཀྱང་གསུངས་ཏེ། ཇི་སྐད་དུ། ཐ་སྙད་
བདེན་པ་ཐབས་སུ་གྱུར་བ་དང་། །དོན་དམ་བདེན་པ་ཐབས་བྱུང་གྱུར་བ་སྟེ། །དེ་
གཉིས་རྣམ་དབྱེ་གང་གིས་མི་ཤེས་པ། །དེ་དག་རྣམ་རྟོག་ལོག་པའི་ལམ་ངན་ཞུགས།།
ཞེས་གསུངས་ཞིང་དཔལ་ལྡན་ན་ག་ཛུ་ནས་ཆོས་ཐམས་ཅད་སྐྱེ་མེད་དུ་གཏན་ལ་་་་་་
དབབ་པར་བྱེད་པའི་རྟེན་འབྱུང་ཆེན་པོའི་རིག་པའི་གནད་ཀྱང་ཚུལ་དེ་ཉིད་ལ་་་་་་་
ཐུགས་པའོ། །དེ་ལྟར་བྱང་ཆུབ་སེམས་ཀྱི་རང་བཞིན་རིག་སྟོང་འདས་མ་བྱས་པ་་་
དམིགས་མཚན་སྤྲོས་པ་དང་བྲལ་བའི་ཚུལ་དེ་བསྟན་པར་བྱས་པས་ཆོས་ཐམས་ཅད་
ཨ་དོན་སྐྱེ་བ་མེད་པའི་རང་བཞིན་མ་བཅོས་མཉམ་པ་ཆེན་པོའི་དོན་དེ་མངོན་སུམ་་་་
ཐད་དྲང་དུ་རིག་པར་འགྱུར་བ་དང་། དེ་ཉིད་སྟོན་པར་བྱེད་པའི་ཚིག་རྣམས་ངག་ཏུ་
བརྗོད་པར་བྱས་པས་ཕྱི་རབ་རྗེས་འཇུག་རྣམས་ཀྱིས་ཀྱང་དོན་རྣམས་ཐམས་ཅད་་་་
སྒྲར་བརྗོད་པ་ཐོས་པའི་སྒོ་ནས་ཨ་ཏི་རྫོགས་པ་ཆེན་པོའི་དགོངས་པ་ཇི་བཞིན་་་་་་
རྟོགས་པའི་དགོས་པ་ཡོད་དོ།།ཞེས་གསུངས་ནས་དོན་ལ་སྒྲ་ཚིག་བསམ་བརྗོད་དང་
བྲལ་བ་བརྗོད་མེད་བློ་ལས་འདས་པ་མཚོན་པའི་བརྡར་ཅང་མི་གསུང་བར་ཆོས་་་་་
ཐམས་ཅད་ཀྱི་ངོ་བོར་གཉིས་མེད་མཉམ་པ་ཉིད་ཀྱི་དགོངས་པ་ལ་བཞུགས་སོ། །
གཉིས་པ་ལ་གསུམ་སྟེ། དྲིས་པའི་དོན་ཞུས་ཅིག་པར་གདམས་པ་དང་། ཞུས་པ་་
དངོས་དང་། དེའི་ལན་རྒྱ་ཆེར་གསུངས་པའོ། །
དང་པོ་ནི། དེ་ནས་བཀའ་ཡི་བསྡུ་བ་པོ་སེམས་དཔའ་རྡོ་རྗེ་དེ་ཉིད་འཁོར་ཀྱི་ནང་་་་
ནས་རང་གི་གདན་ལས་ལངས་ནས་སྟོན་པ་བྱང་ཆུབ་ཀྱི་སེམས་ཀུན་བྱེད་རྒྱལ་བོའི་
- 54 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཞལ་དུ་བྱད་ཀྱི་མདངས་ཕྱུང་སྟེ་འཁོད་པས་སྟོན་པ་ཀུན་བྱེད་རྒྱལ་བོས་བཀའ་སྩལ་་
བ༑ ཀྱེ་སེམས་དཔའ་ཆེན་པོ་ཁྱོད་ཀྱིས་ང་ཡི་ཞལ་ལ་འཛུམ་པའི་མདངས་ཀྱིས་ལྟ་
ཞིང་འཁོད་པ་དེ་ཁྱོད་ཀྱིས་དོན་ཟབ་མོ་ཅི་དང་གང་ཞུ་བར་འདོད་པ་དེ་ང་ལ་གསོལ་
ཅིག་དང་ཇི་ལྟར་ཞུས་པའི་དོན་རྣམས་ལུང་བསྟན་པར་བྱའོ། །ཅེས་གསུངས་སོ། །
གཉིས་པ་ནི། སྟོན་པས་ཞུས་ཅིག་པར་གནང་བ་སྩལ་བ་དེ་ནས་སེམས་དཔའ་རྡོ་་
རྗེས་ཞུས་པ། ཀྱེ་སྟོན་པའི་སྟོན་པ་ཀུན་བྱེད་རྒྱལ་བོ་ལགས་འདི་ལྟར་འཁོར་འདས་
ལམ་གསུམ་གྱིས་བསྡུས་པའི་ཆོས་རྣམས་ཐམས་ཅད་ཆོས་སྐུ་ཀུན་བྱེད་རྒྱལ་བོ་ཁྱོད་
ཀྱི་རང་བཞིན་ཡེ་སྟོང་སྤྲོས་པ་དང་བྲལ་བ་ཡིན་ན་ཁྱོད་ཀྱི་ངོ་བོ་སྟོན་པ་དང་བསྟན་་་་
པ་དང་འཁོར་དང་གནས་དུས་རྣམས་སུ་བཀོད་པ་ལ་དགོས་པ་ཅི་ཞིག་ཡོད་པ་་་་་་
ལགས་དེ་རྣམས་ལྷན་གཅིག་ཏུ་ཕུན་སུམ་ཚོགས་པའི་དགོས་པ་ཅི་ཞིག་ཡོད་པ་་་་་
ལགས་ཞེས་ཞུས་སོ། །གསུམ་པ་ལན་ལ་ལྔ་སྟེ། དེ་བཞིན་ཉིད་ཕུན་སུམ་ཚོགས་
ཟཔའི་རང་བཞིན་དུ་མདོར་བསྟན་པ་དང་། གནས་དང་གཞལ་ཡས་ཁང་བྱེ་བྲག་ཏུ་
བཤད་པ། འཁོར་དང་སྟོན་པ་སོ་སོར་བརྗོད་པ། སྲིད་པའི་ཁམས་རྒྱས་པར་བསྟན་
པ༑ ཆོས་ཕུན་སུམ་ཚོགས་པ་ཇི་ལྟར་བཀོད་པའོ། །དང་པོ་ནི། དེ་ལྟར་འཁོར་གྱིས་
ཕུན་སུམ་ཚོགས་པའི་དགོས་དོན་ཞུས་པའི་རྗེས་དེ་ནས་བྱང་ཆུབ་ཀྱི་སེམས་ཀུན་་་་་
བྱེད་རྒྱལ་བོས་ཇི་ལྟར་དྲིས་པའི་དོན་འདི་སྐད་ཅེས་གསུངས་སོ། །ཀྱེ་སེམས་དཔའ་
ཆེན་པོ་ཁྱོད་ཉོན་ཅིག་འདི་ལྟར་སྣང་བའི་ཆོས་རྣམས་ཐམས་ཅད་སྟོན་འཁོར་གནས་
དུས་ལ་སོགས་པའི་ཕུན་སུམ་ཚོགས་པར་བཀོད་པ་ནི་ཀུན་བྱེད་བྱང་ཆུབ་ཀྱི་སེམས་
ང་ཉིད་ཡེ་ནས་ཕུན་སུམ་ཚོགས་པའི་རང་བཞིན་དུ་གནས་པ་ཡིན་ཏེ། དེ་ལྟ་བུའི་ང་
ཡི་རང་བཞིན་ཕུན་སུམ་ཚོགས་པ་ལྔར་གནས་བའི་ཚུལ་འདི་སེམས་དཔའ་རྡོ་རྗེ་་་་
ཁྱོད་ལ་བསྟན་པར་བྱའོ་ཞེས་སོ། །
གཉིས་པ་ལ་གཉིས་ཏེ། དེ་བཞིན་ཉིད་བྱང་ཆུབ་ཆེན་པོའི་གནས་དང་། སྟོང་གསལ་
རང་བྱུང་ཡེ་ཤེས་ཀྱི་གཞལ་ཡས་ཁང་བའོ། །དང་བོ་ནི། འདི་ལྟར་སྟོན་པ་ཀུན་བྱེད་
- 55 -



-
-
ལེའུ་དྲུག་པ།
ང་ཡི་རང་བཞིན་སྟོང་གསལ་བརྗོད་མེད་བསམ་འདས་ཀྱི་ཡེ་ཤེས་འདི་ཉིད་དབྱིངས་
སྤྲོས་པ་དང་བྲལ་བ་ཆོས་ཉིད་དེ་བཞིན་ཉིད་དང་ཡེ་ནས་དབྱེར་མི་ཕྱེད་པའམ་འདུ་་་
འབྲལ་མེད་པས་འོག་མིན་ཆོས་ཀྱི་དབྱིངས་ཀྱི་གནས་ཆེན་པོ་འདི་ཉིད་ཀུན་བྱེད་ང་་་
ཡིས་བྱས་པ་ཡིན་ལ། ཀུན་བྱེད་བྱང་ཆུབ་ཀྱི་སེམས་རིག་པ་རང་བྱུང་གི་ཡེ་ཤེས་ང་
ཉིད་གདོད་ནས་འཕོ་འགྱུར་མེད་པར་བཞུགས་པ་ལས་ཆོས་དབྱིངས་སྤྲོས་པ་དང་་་་
བྲལ་བའི་གནས་དེ་ན་གཞན་མཚན་མའི་སྤྲོས་པ་ཅན་གྱི་སྟོན་འཁོར་སུ་ཡང་མི་་་་་་
བཞུགས་ཞིང་མེད་པས་ཆོས་ཉིད་མཉམ་པ་ཆེན་པོ་གཅིག་གི་རང་བཞིན་དུ་གནས་་་་
སོ༑ །གཉིས་པ་ནི། ཀུན་བྱེད་ང་ཡི་རང་བཞིན་ཟང་ཐལ་གཉུག་མའི་ཡེ་ཤེས་སྒྲིབ་
བྱེད་གང་གིས་མ་བསྒྲིབས་པར་འཁོར་འདས་ཀུན་ལ་ཁྱབ་པས་སྟོང་ཞིང་གསལ་་་་་
བའི་རང་བཞིན་སྤྲོས་བྲལ་ནམ་མཁའ་ལྟ་བུའི་ངོ་བོར་གནས་པ་དེ་ནི་ཡེ་ཤེས་རང་་་་
སྣང་གི་གཞལ་ཡས་ཁང་ཡིན་ལ་དེ་ན་ཡང་སྟོན་པ་རང་བྱུང་གི་ཡེ་ཤེས་ཆོས་སྐུ་ཀུན་་
བྱེད་རྒྱལ་པོ་ཉིད་ལས་གཞན་སུ་ཡང་མི་བཞུགས་པས་ཆོས་སྐུ་ཐིག་ལེ་ཉག་གཅིག་
གི་རང་བཞིན་ཡིན་ནོ། །གསུམ་པ་ལ་གསུམ་སྟེ། སྲིད་གསུམ་སེམས་ཅན་དང་།
དུས་གསུམ་སངས་རྒྱས་ཀྱི་འཁོར་གྱི་རང་བཞིན་དང་། མི་གནས་སྤྲོས་པ་དང་བྲལ་
བ་སྟོན་པའི་རང་བཞིན་ནོ། །དང་པོ་ནི། འདི་ལྟར་སྟོན་པ་ཀུན་བྱེད་ང་ནི་ཆོས་་་་
ཐམས་ཅད་འབྱུང་བའི་སྙིང་བོ་ཡིན་པའི་རྒྱུ་མཚན་དེ་བས་ན་འབྱུང་བ་ཆེན་པོ་ལྔ་་་་
དང་ཁམས་གསུམ་རྒྱུད་དྲུག་གི་སེམས་ཅན་རྣམས་ནི་ཀུན་བྱེད་ང་ཡི་སྐུ་གསུང་་་་་
ཐུགས་ལས་གཞན་དུ་ལོགས་ན་མེད་པས་ཡེ་ནས་ང་ཡི་རང་བཞིན་དུ་གནས་པ་ཉིད་
ང་ཡིས་ངོ་བོ་སྣང་བའི་ཆོས་སུ་རྩོལ་མེད་དུ་བཀོད་པ་ཡིན་ནོ་ཞེས་པའོ། །
དེ་ལྟར་ཡང་ཆོས་ཆེན་པོ་རྨད་དུ་བྱུང་བ་ལས། སེམས་དཔའ་ཆེན་པོ། སྟོང་གསུམ་གྱི་
སྟོང་ཆེན་པོ་འཇིག་རྟེན་གྱི་ཁམས་འདི་དག་ཐམས་ཅད་དེ་བཞིན་གཤེགས་པ་རྣམས་
ཀྱི་ཐུགས་ལས་བྱུང་ཞིང་། ཐུགས་ཉིད་ལས་མ་གྱུར་བ་མེད་དོ། །དེ་བཞིན་གཤེགས་
•
。
}
- 56 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་རྣམས་ཟད་པའི་མཐའ་མེད་པས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་་་
ཁམས་མཐའ་ཡས་མུ་མེད་པ་ཡང་ཟད་ཅིང་མེད་པའི་དུས་མེད་དོ། །སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་མཐའ་ཡས་མུ་མེད་པ་ལ་ཟད་ཅིང་སྟོང་བའི་དུས་
མེད་པ་ནི་བདེ་བར་གཤེགས་པ་རྣམས་ཀྱི་སྐུ་དང་གསུང་དང་ཐུགས་ཉིད་ཡིན་ཏེ། སྐུ་
གསུང་ཐུགས་ཟད་ཅིང་སྟོང་པའི་དུས་མེད་པ་ཉིད་རྨད་དུ་བྱུང་བ་ཡིན་ནོ། །ཞེས་སོ། །
གཉིས་པ་ནི། རྒྱུ་མཚན་དེས་ན་འདས་མ་འོངས་ད་ལྟ་སྟེ་དུས་གསུམ་གྱི་སངས་རྒྱས་
དང་ཁམས་གསུམ་གྱི་བསྡུས་པའི་སེམས་ཅན་འདི་མ་ལུས་པ་ཡང་སྟོན་པ་ང་ཡི་རང་
བཞིན་ཁྱོད་ལ་མངོན་དུ་བསྟན་པ་ཡིན་གྱི་གཞན་ནི་ཅི་ཡང་མེད་དོ། །ཅེས་གསུངས་
པ་སྟེ། མདོ་བཅུ་ལས། སངས་རྒྱས་སྐུ་དང་ཡེ་ཤེས་དང་། །སེམས་ཅན་ལུས་དང་བག་
ཆགས་དང་། །སྣང་དང་སྲིད་པའི་ཆོས་རྣམས་ཀུན། །བྱང་ཆུབ་སེམས་དང་དབྱིངས་
སུ་འདུས། །ཞེས་གསུངས་པ་བཞིན་ནོ། །
གསུམ་པ་ནི། དེ་ལ་སྟོན་པ་ང་ཡི་རང་བཞིན་ནི་ཇི་ལྟ་བུ་ཡིན་ཞེ་ན། དེ་ནི་ཡེ་ནས་མ་
སྐྱེས་ཞིང་སྤྲོས་པའི་མཐའ་ཀུན་དང་བྲལ་བའི་ཕྱིར་ན་གང་ལའང་མི་གནས་ཤིང་་་་་
དམིགས་པའི་སྤྱོད་ཡུལ་ཀུན་ལས་འདས་པ་ཡིན་པ་དང་མཚན་མ་རིས་ཅན་དུ་མི་་་
སྣང་བའི་ངོ་བོ་ཡིན་པས་ཏིང་ངེ་འཛིན་གྱིས་བསྒོམ་སྒྲུབ་བྱེད་པ་ལ་སོགས་པའི་ཡུལ་
ལས་ཀྱང་འདས་པ་ཡིན་ནོ། །བཞི་བ་ནི། གོང་དུ་བསྟན་པ་དེ་ལྟ་བུའི་ཕྱིར་ན་ཀུན་
བྱེད་ང་ཡི་རང་བཞིན་དངོས་སུ་ནི་སེམས་དཔའ་རྡོ་རྗེ་ཁྱོད་ལ་མི་སྣང་ཡང་ང་ཡི་
བོ་རོལ་རྩལ་འགག་པ་མེད་པའི་ཆ་འདི་ཁྱོད་ལ་སྣང་བར་བྱས་པས་དེ་ལ་བརྟེན་་་་་
ནས་ང་ཡི་རང་བཞིན་མ་ནོར་བར་རྟོགས་པའི་དགོས་པ་ཡོད་པས་འདི་ལྟར་དུ་རྟོགས་
པར་གྱིས་ཤིག དེ་ཡང་འདི་ལྟར་འདོད་ཁམས་དང་གཟུགས་ཁམས་གཟུགས་མེད་
ཀྱི་ཁམས་གསུམ་དང་འབྱུང་བ་ཆེན་པོ་ལྔ་དང་རྒྱུད་དྲུག་གི་འགྲོ་བ་རྣམས་སུ་སྣང་་་་
བའི་རང་བཞིན་འདི་ཉིད་ནི་བྱང་ཆུབ་སེམས་ཀྱི་རང་བཞིན་ཡེ་ཤེས་ལྔ་བོ་འདི་ལས་
བྱུང་བ་ཡིན་ཏེ། ཚུལ་དེ་ཇི་ལྟར་བྱུང་ན་རྒྱུ་རྐྱེན་མེད་པའི་རང་བྱུང་གི་ངོ་བོ་ཆོས་རྣམས་
- 57 -



ལེའུ་དྲུག་པ།
ཀྱི་སྙིང་བོ་ཡེ་ཤེས་རྣམ་པ་ལྔ་བོ་འདི་ཉིད་མངོན་དུ་བྱུང་ཞིང་སྣང་བས། ཡེ་ཤེས་ལྔ་
བོ་དེ་ཡི་རྩལ་ལས་ཡུལ་གཟུགས་སྒྲ་ལ་སོགས་པ་ལྔ་ཡང་གསལ་བར་བྱུང་ལ།
དེ་བྱུང་བས་ཡུལ་ལྔ་བོ་དེ་ལ་བརྟེན་ནས་ཡུལ་ཡིད་འོང་ལ་འདོད་པའི་སྲེད་པ་དང་་་་
ཡིད་དུ་མི་འོང་པ་ལ་འཇིགས་སྲེད་ལ་སོགས་པ་དུག་ལྔའི་ངོ་བོར་གྱུར་བ་ཕྲ་བའི་་་་
འདོད་པ་ལྔ་བྱུང་བ་དང་། དེ་ཉིད་ཇེ་རགས་སུ་སོང་བ་སྐམ་ཞིང་ཆགས་པའི་ཉོན་་་་
མོངས་པ་ལྔ་བྱུང་ནས་ཆགས་པ་ལྔ་པོ་དེ་ཡི་དབང་གིས་དགེ་སྡིག་མི་གཡོ་བའི་ལས་་་
གསུམ་བསགས་པ་དང་། དེ་ལྟར་ལས་བསགས་པ་དེ་དག་སོ་སོར་སྨིན་པའི་འབྲས་
བུ་ནི་ལྷ་ལ་སོགས་པ་འགྲོ་བ་དྲུག་གི་ཁྱད་པར་གནས་རིས་དང་བདེ་སྡུག་ཚེ་ཚད་ལ་
སོགས་པ་མི་འདྲ་བ་སོ་སོར་སྣང་བའི་ངོ་བོ་མ་འགགས་པར་འདི་ལྟར་དུ་སྣང་་་་་་
ཐམས་ཅད་ཀུན་བྱེད་ང་ཡིས་སེམས་དཔའ་རྡོ་རྗེ་ཁྱོད་ལ་ང་ཡི་ངོ་བོ་བསྟན་པ་ཡིན་ནོ་
ཞེས་སྣང་སྲིད་འཁོར་འདས་ཐམས་ཅད་སེམས་ཉིད་ཀྱི་རོལ་བ་ལས་གཞན་དུ་མེད་་་་
པར་བསྟན་པའོ། །ལྔ་བ་ལ་བཞི་སྟེ། ཐེག་པའི་རང་བཞིན། དེ་ཉིད་གང་གིས་
བསྟན་པ། སྣོད་མིན་ལ་གསང་བ། རྣམ་གྲངས་རྒྱ་ཆེར་བཤད་པའོ། །་
དང་པོ་ནི། འདི་ལྟར་ཆོས་ཕུན་སུམ་ཚོགས་པ་རྣམས་ཀྱང་ཀུན་བྱེད་བྱང་ཆུབ་སེམས་
ཀྱིས་བཀོད་པ་ཡིན་ཏེ། དེ་ཡང་ཇི་ལྟར་ན་སྟོན་པ་སྐུ་གསུམ་གྱིས་སོ་སོའི་རང་འབྲས་
ངེས་པར་ཐོབ་པར་བྱེད་པས་ངེས་ཐོབ་ཀྱི་ཐེག་པ་རྣམ་པ་དྲུག་ཏུ་བསྟན་པ་ཡིན་ནོ། །
གཉིས་པ་ནི། དེ་ལྟར་སྐུ་གསུམ་གྱི་བསྟན་པ་ཐམས་ཅད་དོན་ལ་ཀུན་བྱེད་ང་ཡིས་་
བསྟན་པ་ཁོ་ན་ཡིན་མོད། སེམས་དཔའ་རྡོ་རྗེ་ཁྱེད་ཀྱིས་དེ་ལྟར་མ་མཐོང་སྟེ་སྟོན་པ་
སྐུ་གསུམ་དང་ཀུན་བྱེད་བྱང་ཆུབ་ཀྱི་སེམས་གཉིས་ཐ་དད་དུ་བཟུང་ན་ཡང་དོན་ལ་་་་
སྟོན་པ་ཀུན་བྱེད་ང་ཡི་རྩལ་ལས་ཤར་བའི་སྟོན་པ་སྐུ་གསུམ་པོ་དེ་རེ་རེ་བཞིན་་་་་
ཀུན་བྱེད་ང་ཡི་རང་བཞིན་ནམ་ཆོས་ཉིད་སྤྲོས་པ་དང་བྲལ་བ་ཀ་དག་དབྱིངས་ཀྱི་ཆ་
རེ་རེ་ཡོད་ལ། དེ་རེ་རེ་བཞིན་དུ་ང་ཡི་ངོ་བོ་མི་འདྲ་བ་རེ་རེ་སྣང་སྟེ། དེ་ཡང་མཚན་
- 58 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཉིད་ཐེག་བའི་སྐབས་སུ་སྤྲུལ་སྐུ་ཐུབ་པའི་དབང་པོ་ལྟ་བུའི་སྐུ་རེ་དང་ནི། མཚན་་་་
ཉིད་སྡེ་གསུམ་ལྟ་བུའི་གསུང་རེ་དང༌། ཇི་ལྟ་ཇི་སྙེད་ཀྱི་ཡེ་ཤེས་ཀྱི་ཐུགས་རེ་སྣང་བ་
དང༌། །ཕྱི་རྒྱུད་ཀྱི་སྐབས་སུ་ལོངས་སྐུ་རྣམ་པར་སྣང་མཛད་ལྟ་བུའི་སྐུ་རེ་དང༌། །ཀྲི་་་
ཡོག་སྡེ་གསུམ་ལྟ་བུའི་གསུང་རེ་དང་། །ཡེ་ཤེས་རྣམ་ལྔ་ལྟ་བུའི་ཐུགས་རེ་སྣང་བ་
དང༌། ནང་རྒྱུད་ཀྱི་སྐབས་སུ་ཁྱབ་བདག་རིག་དྲུག་པ་ལྟ་བུའི་སྐུ་རེ་དང་། མ་ཧཱ་ཨ་ནུ་
ལྟ་བུའི་གསུང་རེ་དང་། དབྱིངས་ནང་གསལ་གྱི་ཡེ་ཤེས་གསུམ་ལྟ་བུའི་ཐུགས་་་་་་་་
རེའམ། ཡང་ན་མདོ་བཅུ་ལས། སེམས་ཉིད་སྐུ་གསུང་ཐུགས་འདི་ཡིས། །སྐུ་གཅིག་
སྐུ་གསུང་ཐུགས་སྟོན་ཏེ། །
དེ་ཡང་ཇི་ལྟ་བུ་ཞེ་ན། །སྤྲུལ་བ་སྐུ་ཡི་རང་བཞིན་ནི། །བདེན་པ་བཞི་ཡི་ཆོས་ཉིད་
ལ། །དབུ་ཟླུམ་ཞབས་རྗེན་བརྟུལ་ཞུགས་ཀྱིས། །འདུལ་བ་དགྲ་བཅོམ་ཤཱཀྱ་ཐུབ། །
སྤྲུལ་བ་སྐུ་ཡི་རང་བཞིན་ནོ། །སྤྲུལ་བ་གསུང་གི་རང་བཞིན་ནི། །བརྒྱད་ཁྲི་བཞི་སྟོང་
གསུངས་པ་དང་། །དབྱེ་བསྡུ་རྒྱུ་འབྲས་གཉེན་པོ་ལ། །དགོངས་ཏེ་སྡེ་སྣོད་གསུམ་
གསུངས་པ། །སྤྲུལ་བ་གསུང་གི་རང་བཞིན་ནོ། །སྤྲུལ་བ་ཐུགས་ཀྱི་རང་བཞིན་ནི། །
ཆོས་ཉིད་སྟོང་པ་བདེན་གཉིས་ཀྱིས། །རྟོག་པ་ཀུན་ཏུ་འོད་ཀྱི་ས། །མི་དམིགས་ཡེ་
ཤེས་མངོན་པ་ཐུགས། །སྤྲུལ་བ་ཐུགས་ཀྱི་རང་བཞིན་ནོ། །ལོངས་སྤྱོད་རྫོགས་སྐུའི་
རང་བཞིན་ནི། །གཟའ་སྐར་དུས་ཚིག་བཟང་སྒོ་ནས། །དག་པ་གསུམ་སྤྱོད་རིགས་
གསུམ་བསྒྲུབ། །རྒྱན་དང་ཆ་ལུགས་རྡོ་རྗེ་འཛིན། །ལོངས་སྤྱོད་སྐུ་ཡི་རང་བཞིན་ནོ། །
ལོངས་སྤྱོད་གསུང་གི་རང་བཞིན་ནི། །ཀྲི་ཡ་ཡོ་ག་ཕྱི་ནང་གསུམ། །དམ་ཚིག་བསྒྲུབ་
དང་གྲུབ་པ་ཡིས། །ཏན་སྡེ་གསུམ་གསུངས་པ་ནི། །ལོངས་སྤྱོད་གསུང་གི་རང་་་་
བཞིན་ནོ། །ལོངས་སྤྱོད་ཐུགས་ཀྱི་རང་བཞིན་ནི། །མཚན་མེད་སྒོ་ནས་སྟུག་པོ་་་
བཀོད། །ཕྱག་རྒྱ་བཞི་ལྡན་དཔལ་བེའུ་ནི། །ལོངས་སྤྱོད་ཐུགས་ཀྱི་རང་བཞིན་ནོ། །
ཆོས་ཀྱི་སྐུ་ཡི་རང་བཞིན་ནི། །སྐུ་གསུམ་ས་ཡི་ལམ་སྦྱངས་ནས། །སྣང་ཞིང་སྲིད་
པའི་ཆོས་རྣམས་ཀུན། །བདག་ཉིད་ཆེན་པོར་ཆོས་སྐུར་འདོད། །ཆོས་ཀྱི་སྐུ་ཡི་རང་
- 59 -



s13 。A ༠A)
ལེའུ་དྲུག་པ།
བཞིན་ནོ། །ཆོས་ཉིད་གསུང་གི་རང་བཞིན་ནི། །བསྐྱེད་དང་རྫོགས་དང་རྫོགས་ཆེན་
གསུམ། །སྐུ་དང་གསུང་དང་ཐུགས་ཀྱི་རྒྱུད། །ཆོས་ཉིད་གསུང་གི་རང་བཞིན་ནོ། །
ཆོས་ཉིད་ཐུགས་ཀྱི་རང་བཞིན་ནི། །གཟུང་འཛིན་མེད་པའི་བྱང་ཆུབ་སེམས། །སྒོ་
སྐུར་བྲལ་བའི་ཡེ་ཤེས་ཐུགས། །ཡེ་ནས་རང་བྱུང་ཡེ་ཤེས་སོ། །ཆོས་སྐུ་ཐུགས་ཀྱི་
རང་བཞིན་ནོ། །ཆོས་སྐུའི་རང་བཞིན་བྱང་ཆུབ་སེམས། །བྱང་ཆུབ་སེམས་ཀྱི་འབྱུང་
གནས་འདི། །ཐེག་པ་དགུ་ཡི་སྙིང་བོ་སྟེ། །ང་ལས་མ་བྱུང་གཅིག་ཀྱང་མེད། །ད་ནི་
ཀུན་གྱི་རང་བཞིན་སྟོན། །ཐམས་ཅད་ང་ཡིན་ཤེས་པར་བྱ། །ཞེས་གསུངས་པ་དེ་ལྟ་
བུའི་གསུམ་གྱི་གདུལ་བྱའི་འཁོར་ཀུན་གྱིས་དེ་ལྟར་མཐོང་བའི་ངོ་བོ་མི་འདྲ་བ་རེ་་་
རེ་ཡོད་པའོ། །དེས་ན་དེ་ལྟར་སྣང་བ་དེ་ཡང་གཞན་ཞིག་མིན་པར་ཀུན་བྱེད་ང་ཡི་
རང་བཞིན་བསྟན་པ་ཡིན་གྱིས་གནས་ལུགས་ཡང་དག་པ་ཆོས་རྣམས་ཀུན་གྱི་ངོ་བོ་
ཀུན་བྱེད་བྱང་ཆུབ་ཀྱི་སེམས་ངས་བསྟན་པ་མིན་པའི་ཆོས་ནི་གཅིག་ཀྱང་ཡོད་པ་མ་
ཡིན་ནོ། །དེ་བཞིན་དུ་སྤྲོས་པའི་མཚན་མ་མེད་པ་དོན་དམ་དབྱིངས་ཀྱི་ངོ་བོ་ཡང་དུ་
ཉིད་ཡིན་ལ། དེའི་རྩལ་ལས་ཤར་བའི་སྐུ་གསུམ་གྱི་སངས་རྒྱས་ཀུན་གྱི་འབྱུང་་་་
གནས་ཆེན་པོ་ཡང་ང་ཉིད་ཡིན་པས་གཞན་དུ་མེད་པ་དང་། དབྱིངས་དེ་ཉིད་ཀྱི་་་
རོལ་བ་ཁམས་གསུམ་དང་རྒྱུད་དྲུག་གིས་བསྡུས་པའི་འགྲོ་བ་མ་ལུས་པ་ཡང་ཀུན་་་་
བྱེད་ང་ལས་ཤར་བ་ཡིན་ལ། འགྲོ་བ་དེ་དག་གི་བདེ་བ་དང་སྡུག་བསྔལ་རྣམས་དང་
དེའི་རྒྱུ་ལས་དགེ་སྡིག་སོགས་ཀྱི་ཁྱད་པར་མི་འདྲ་བ་སྣ་ཚོགས་སུ་སྣང་བ་ཏེ་ཀུན་
ཀྱང་ཡང་དག་དོན་གྱི་གནས་ལུགས་མ་ནོར་བ་ང་ཡི་ཐུགས་རྗེ་ཡི་རོལ་རྩལ་འགག་་་
མེད་དུ་བསྟན་པ་ཡིན་ནོ། །
གསུམ་པ་ནི། དེ་ལྟར་ཆོས་ཐམས་ཅད་བྱང་ཆུབ་སེམས་ཀྱི་ངོ་བོར་ཡེ་ནས་སངས་
རྒྱས་པ་ཡིན་ཀྱང་འདི་ལྟར་བློ་དང་ཁམས་དབང་ཤིན་ཏུ་དམན་པས་རྒྱུ་དང་འབྲས་་་་
བུའི་བླང་དོར་ལ་ཞེན་པའི་ཐེག་པ་འོག་མའི་རིགས་ཅན་རྣམས་ལ་ཀུན་བྱེད་ང་ཡི་
བ 60 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལུང་ཆོས་ཐམས་ཅད་ཡེ་ནས་རིག་པ་བྱང་ཆུབ་སེམས་ཀྱི་ངོ་བོར་གྲོལ་ཟིན་པས་ད་་་་་
གསར་དུ་རྒྱུ་འབྲས་འབད་རྩོལ་ལ་ལྟོས་མི་དགོས་པའི་དོན་ཟབ་མོ་འདི་བསྟན་པར་་
མི་བྱ་བར་གསང་བར་བྱ་སྟེ། གལ་ཏེ་མ་གསང་བར་ང་ཡི་ལུང་འདི་ངེས་པར་ཏེ་སྒྲ་
ཇི་བཞིན་དུ་བསྟན་པར་བྱས་ན་དགེ་སྡིག་གི་ལས་ལ་རྒྱུ་འབྲས་ཀྱི་སྨིན་སོ་བསླུ་མེད་་
དུ་ཡོད་དོ་ཟེར་ནས། རྒྱུ་འབྲས་རྩོལ་སྒྲུབ་ཀུན་ལས་འདས་པ་གནས་ལུགས་ཡང་
དག་པའི་དོན་ཀུན་བྱེད་ང་ཡི་དགོངས་པ་ལ་རྒྱུ་འབྲས་བླང་དོར་ལ་སོགས་པ་ཡོད་་་་་
པར་སྒྲོ་འདོགས་པ་དང་། ངེས་གསང་སྙིང་བོའི་ཆོས་ལ་ལམ་ཡང་དག་མིན་པ་་་་
སྐུར་བ་བཏབ་ཏེ་ལོག་རྟོག་སྣ་ཚོགས་པའི་དྲྭ་བར་ཚུད་པས་ཡང་དག་དོན་གྱི་གནས་
ལུགས་ཀུན་བྱེད་ང་དང་ཇི་སྲིད་སྐལ་བའི་ཡུན་དུ་འཕྲད་པར་མི་འགྱུར་བའི་ཉེན་་་་་
ཆེན་པོ་ཡོད་པ་ཡིན་ནོ། །ཞེས་སོ། །
བཞི་བ་རྣམ་གྲངས་རྒྱ་ཆེར་བཤད་པ་ལ་ལྔ་སྟེ། ཐམས་ཅད་ཀུན་བྱེད་ཉིད་ཀྱི་བྱས་པ།
ཀུན་བྱེད་དེ་བཞིན་ཉིད་ཀྱི་རོལ་བ་ལས་གཞན་དུ་བརྟགས་པས་འཁྲུལ་བ། རང་་་་
བཞིན་གཅིག་ལ་སྣང་སྲིད་འཁོར་འདས་ཐམས་ཅད་བརྟེན་ཚུལ། དེ་ཉིད་མ་རྟོགས་
པས་རྣལ་མའི་དོན་དང་མི་འཕྲད་པ། ཐམས་ཅད་བྱང་ཆུབ་སེམས་སུ་བསྟན་པའོ། །
དང་པོ་ནི། འདི་ལྟར་སྟོན་པ་ང་ནི་ཀུན་བྱེད་བྱང་ཆུབ་ཀྱི་སེམས་སྟེ་དེ་ཡང་བྱང་ཆུབ་
ཀྱི་སེམས་ལ་ཀུན་བྱེད་རྒྱལ་བོ་ཞེས་སུ་ཅིའི་ཕྱིར་བརྗོད་སྙམ་ན་དེ་ནི་ཆོས་ཐམས་་་་་
ཅད་ཀུན་བྱེད་པའི་རྒྱལ་བོ་ཡིན་པའི་ཕྱིར་ན་དེ་ལྟར་བརྗོད་པ་སྟེ་ཞེས་འདིར་ཆོས་་་་་
ཐམས་ཅད་ཀྱི་བྱེད་པོ་ཡིན་པར་གསུངས་པ་དེ་ཉིད། ཇི་སྐད་དུ། ས་ནི་ཆུ་ལ་ཆུ་རླུང་
དང་༑ ༑རླུང་ནི་མཁའ་ལ་རབ་ཏུ་གནས། །མཁའ་ནི་རླུང་དང་ཆུ་དག་དང་། །ས་ཡི་
ཁམས་ལ་གནས་མ་ཡིན། །དེ་བཞིན་ཕུང་པོ་ཁམས་དབང་རྣམས། །ལས་དང་ཉོན་
མོངས་དག་ལ་བརྟེན། །ལས་དང་ཉོན་མོངས་ཚུལ་བཞིན་མིན། །ཡིད་ལ་བྱེད་པ་
རྟག་ཏུ་གནས། །ཚུལ་བཞིན་མ་ཡིན་ཡིད་བྱེད་ནི། །སེམས་ཀྱི་དག་པ་ལ་ར་་་
གནས། །སེམས་ཀྱི་རང་བཞིན་འོད་གསལ་ནི། །ཐམས་ཅད་ལ་ཡང་གནས་མ་་་་



ལེའུ་དྲུག་པ།
ཡིན༑ ༑ཞེས་གསུངས་པ་ལྟར་སེམས་ཉིད་འོད་གསལ་བ་ཆོས་ཉིད་བྱང་ཆུབ་སེམས་
ཀྱི་རྩལ་ལས་རོལ་བའི་ངོ་བོར་སྣང་སྲིད་འཁོར་འདས་ཀྱི་ཆོས་ཐམས་ཅད་འགག་་་་་་
མེད་ཤུགས་འབྱུང་གི་ཚུལ་དུ་ཤར་ཞིང་དེ་ལྟར་ཤར་བའི་དུས་ཉིད་ནས་ཆོས་ཉིད་ཡེ་་་
སྟོང་ཆེན་པོ་སེམས་ཉིད་འོད་གསལ་བའི་དབྱིངས་ནས་འདའ་བ་མེད་པ་གཞི་མེད་་་་
སྟོང་གཟུགས་ཀྱི་རོལ་བ་ཙམ་ལ་གོ་བར་བྱ་སྟེ་དཔེར་ན་ནམ་མཁས་ཆོས་ཐམས་ཅད་
འབྱུང་བའི་གོ་འབྱེད་པར་བྱེད་དོ་ཞེས་པ་ལྟ་བུའོ། །འདི་ཉིད་ལས། ཁམས་གསུམ་
ཆེན་པོ་ལྔ་དང་རྒྱུད་དྲུག་རྣམས། །སྣང་བའི་རང་བཞིན་བྱང་ཆུབ་སེམས་ལྔ་ལས། །
རང་བྱུང་སྙིང་བོ་ཡེ་ཤེས་ལྔ་བྱུང་བས། །ཡེ་ཤེས་ལྔ་ཡི་ཡུལ་ལྔ་གསལ་བྱུང་བས། །
འདོད་པ་ལྔ་བྱུང་ཆགས་པ་ལྔ་བྱུང་ནས། །ཆགས་ལྔ་སོ་སོར་སྨིན་པའི་འབྲས་བུ་ནི། །
འགྲོ་བ་དྲུག་གི་ཁྱད་པར་སོ་སོར་སྣང་། །ཞེས་པ་ལ་སོགས་པས་བསྟན་པ་ལྟར་ལ་་་་
རྒྱས་པར་ན་གཞི་ལས་གཞི་སྣང་འཆར་ཚུལ་གྱི་སྒོ་ནས་ཤེས་པར་བྱ་དགོས་ཀྱི་དེ་་་་་་
ལས་གཞན་དུ་ཕྱི་རོལ་བས་དབང་ཕྱུག་དང་གཙོ་བོ་སོགས་སྣོད་བཅུད་ཀྱི་བྱེད་་་་་
པོར་རློམ་པ་ལྟ་བུར་བྱང་ཆུབ་ཀྱི་སེམས་ཞེས་པ་ངོ་བོ་འགྱུར་བ་མེད་བའི་རྟག་པ་ཡང་
ཡིན་ལ་འཁོར་འདས་ཐམས་ཅད་བྱེད་པའི་དངོས་པོ་ཞིག་ཀྱང་ཡོད་པར་བཟུང་ན་ནི་
ཕྱིན་ཅི་ལོག་ཏུ་འཁྱམས་པའོ། །
དེ་ལྟར་ངེས་པར་བྱས་ནས་དེ་ཡང་ཆོས་གང་དང་གང་བྱས་པ་ཡིན་ཞེ་ན་དུས་གསུམ་
གྱི་སངས་རྒྱས་འགྲོ་བའི་དེད་དཔོན་དུ་བྱོན་པ་རྣམས་ཀྱང་བྱང་ཆུབ་སེམས་ཀྱིས་་་་་་
བྱས་པ་ཡིན་ལ། ཁམས་གསུམ་གྱི་སེམས་ཅན་རྣམས་ཀྱང་བྱང་ཆུབ་སེམས་ཀྱིས་་་་
བྱས་པ་ཡིན་པ་དང་སྣང་སྲིད་སྣོད་བཅུད་ཀུན་ཀྱང་བྱང་ཆུབ་སེམས་ཀྱིས་བྱས་པ་་་་
ཡིན་ལ། རྒྱུ་འབྲས་དང་དཔེ་དོན་གཏན་ཚིག་རྣམས་ཀྱང༌། རྒྱུ་དང་འབྲས་བུ་མི་་
འགལ་པར་མཐུན་པ་དང་། དཔེ་དང་དོན་མི་འགལ་བར་མཐུན་པ་དང་། སྒྲུབ་བྱེད་་་་
ཀྱི་གཏན་ཚིགས་ཀྱང་བསྒྲུབ་བྱའི་དོན་དང་མི་འགལ་བར་མཐུན་པར་བྱས་པ་ཡིན་ཏེ།
- 62 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
དེ་ཡང་རྒྱུ་ཡི་དུས་ན་འབྱུང་བ་ཆེན་པོ་རྣམ་པ་ལྔ་བྱས་པ་ཡིན་ལ། འབྲས་བུའི་དུས་
ན་རྒྱུ་འབྱུང་བ་དེ་དང་ངོ་བོའི་མཚན་ཉིད་མཐུན་པ་འབྱུང་འགྱུར་གྱི་དངོས་པོ་ཁམས་
གསུམ་སེམས་ཅན་རྣམས་ཀྱི་གནས་ལུས་ལོངས་སྤྱོད་རྣམས་དང་། རྣམ་པར་ཤེས་
པ་རྣམས་ཀྱང་རང་རང་གི་རྒྱུ་དང་མཐུན་པར་བྱས་པ་དང་། དཔེ་ཡི་དུས་ན་ཆོས་་་་་
ཀུན་སྐྱེ་མེད་དུ་མཚོན་པར་བྱེད་པའི་དཔེ་ནམ་མཁའ་ལྟ་བུའོ་ཞེས་སྟོན་པར་བྱེད་་་་་་
པའི་དཔེ་དེ་ཡང་ཀུན་བྱེད་ང་ཡིས་བྱས་པ་ཡིན་ལ། དོན་གྱི་ངོ་བོ་སྟོན་པའི་དུས་ན་་་
ཆོས་ཐམས་ཅད་ཀུན་དོན་སྐྱེ་བ་མེད་པའི་རང་བཞིན་དུ་སྟོན་པར་བྱེད་པ་དང་།
རྟགས་ཀྱི་དུས་ན་ཀུན་བྱེད་བྱང་ཆུབ་སེམས་ཀྱི་རོལ་རྩལ་འགག་པ་མེད་པ་དང་།
གཏན་ཚིགས་ཀྱི་དུས་ན་རང་བྱུང་གི་ཡེ་ཤེས་ཡིན་པར་སྟོན་པའི་གཏན་ཚིགས་ཀྱིས་
ཆོས་ཀུན་སྐྱེ་མེད་དུ་བསྒྲུབ་པར་བྱ་བ་སྟེ། དེ་ཡང་དག་དོན་དུ་འགོད་ན་འདི་ལྟར། །
བྱང་ཆུབ་སེམས་ཀྱི་རོལ་རྩལ་ལས་ཤར་བའི་འཁོར་འདས་ཀྱི་སྣང་བ་ཐམས་ཅད་་་་་
ཆོས་ཅན། གདོད་ནས་སྐྱེ་བ་མེད་པ་གཞི་མེད་རྩ་བྲལ་ཆེན་པོ་ནམ་མཁའ་ལྟ་བུའི་
རང་བཞིན་ཡིན་ཏེ། ཀུན་བྱེད་བྱང་ཆུབ་སེམས་ཀྱིས་བྱས་པ་ཡིན་པའི་ཕྱིར། ཞེས་པ་
སྟེ་དེ་ལྟར་བྱང་ཆུབ་སེམས་ཀྱིས་བྱས་པ་ཡིན་ན་ཆོས་ཀུན་སྐྱེ་མེད་དུ་གྲུབ་པའི་རྒྱུ་་་་་
མཚན་ནམ་གཏན་ཚིག་ཅི་ཡོད་སྙམ་ན། དེ་ནི་འདི་ལྟར་བྱང་ཆུབ་ཀྱི་སེམས་རྒྱུ་རྐྱེན་
གྱིས་མ་བསྐྱེད་པ་རང་བྱུང་གི་ཡེ་ཤེས་ཡིན་པའི་གཏན་ཚིགས་ཀྱིས་གྲུབ་ཏེ། འདི་
ལྟར་རྒྱུ་རྐྱེན་གྱིས་མ་བསྐྱེད་པའི་རང་བྱུང་ཡིན་ན་སྐྱེ་བ་མེད་པ་ཡིན་པར་གྲུབ་ལ། དེ་
ལྟར་རྒྱུ་བྱང་ཆུབ་ཀྱི་སེམས་སྐྱེ་མེད་དུ་གྲུབ་ན་དེའི་བྱས་པའམ་རྩལ་ལས་ཤར་བའི་་་་
ཆོས་ཀུན་ཀྱང་སྐྱེ་མེད་དུ་གྲུབ་པའི་གནད་ཀྱིས་ཏེ། མདོ་བཅུ་ལས། རྩ་བ་བྱང་ཆུབ་
སེམས་འདི་ནི། །ཀུན་ཀྱི་རང་བཞིན་འདིས་བྱས་པས། །ཐམས་ཅད་བྱེད་པའི་རྒྱལ་
བོ་ཡིན། །བྱེད་པའི་རྒྱལ་བོས་ཀུན་བྱས་པས། །དངོས་སུ་གྲུབ་པ་གང་ཡང་མེད། །
ཅེས་གསུངས་སོ། །
འདི་ལ་ཀུན་མཁྱེན་ཆེད་པོས་ཆོས་དབྱིངས་མཛོད་འགྲེལ་དུ། རིག་པའི་ངོ་བོ་ཆོས་
- 63 -



ལེའུ་དྲུག་པ། །
ཅན་སྐྱེ་མེད་ནམ་མཁའ་ལྟར་བསམ་བརྗོད་ལས་འདས་པའི་ཐ་སྙད་དུ་བརྗོད་དུ་རུང་
སྟེ༑ ཁྱོད་དང་ངོ་བོ་གཅིག ངང་ནས་རྩལ་དུ་ཤར་བའི་སེམས་ལ་ངོ་བོ་ངོས་བཟུང་
གང་ཡང་མེད་པར་ནམ་མཁའ་ལྟར་ཡེ་སྟོང་སྤྲོས་པ་དང་བྲལ་བར་གྱུར་པའི་ཕྱིར།
ཞེས་གསུངས་པ་རྩལ་ལས་ཤར་བའི་ཆོས་ལ་སྐྱེ་བ་མེད་པའི་རྟགས་ཀྱིས། འཆར་
གཞིའི་རིག་པ་ཉིད་སྐྱེ་མེད་དུ་སྒྲུབ་པ་ཡིན་ལ། འདིར་ནི་འཆར་གཞིའི་རིག་པ་སྐྱེ་བ་
མེད་པའི་རྟགས་ཀྱིས། དེ་ལས་ཤར་བའི་ཆོས་རྣམས་སྐྱེ་མེད་དུ་བསྒྲུབ་ཚུལ་ལ་
དོན་འདྲའོ། །དེ་ལྟར་རྒྱུ་འབྲས་དཔེ་དོན་གཏན་ཚིགས་ཐམས་ཅད་མཐུན་པའམ་་
མཚུངས་པར་བྱས་པས་ནི་བྱང་ཆུབ་སེམས་ཀྱིས་ཆོས་ཅན་སྣང་བའི་དངོས་པོ་ཀུན་་་་
བྱས་ཀྱང་། ཆོས་ཉིད་བྱང་ཆུབ་ཀྱི་སེམས་རང་གི་ངོ་བོ་གཅིག་པུ་ནི་སུས་ཀྱང་་་་་
བྱས་པ་སྟེ། ཆོས་ཅན་ཀུན་བྱས་པ་ནི་རིག་པ་བྱང་ཆུབ་ཀྱི་སེམས་ཉིད་ཀྱི་རང་བཞིན་
གཞི་མེད་རྩ་བ་དང་བྲལཾ་བ་འཁོར་འདས་མིང་མེད་ཆེན་པོ། ཡེ་གྲོལ་ཀ་དག་གི་རང་
བཞིན། མཐའ་གྲོལ་ཕྱོགས་ཡན་ཆེན་པོ། རྒྱ་གྲོལ་གཏད་ཡལ་ཆེན་པོ། ཕྱི་ནང་ཡུལ་
མེད་ཆེན་པོ། སྐྱེ་མེད་རང་བྱུང་གི་ཡེ་ཤེས་ཁྱབ་བརྡལ་བློ་ལས་འདས་པ། ཡུལ་མེད་
ཟང་ཐལ་ཀྱི་ངོ་བོ། མ་བཅོས་མཉམ་པ་ཆེན་པོའི་ངོ་བོ་རུ་བྱས་པ་ཡིན་ལ། ཆོས་ཉིད་
བྱང་ཆུབ་ཀྱི་སེམས་རང་གི་ངོ་བོ་གཅིག་པུ་སུས་ཀྱང་མ་བྱས་བ་ཉིད་ལ་ནི་བྱ་བ་་་་་
ཡུལ་མེད། བྱེད་པོའི་ཆོས་མེད། བྱ་མི་བྱའི་རྩིས་མེད་པས་ན་གང་ཡང་བྱ་མི་དགོས་
པར་ཡེ་ནས་ལྷུན་གྲུབ་ཆེན་པོའི་རང་བཞིན་དུ་བསྟན་ཏེ། དུས་གསུམ་ཆིག་ཆོད་ལས།
འཁོར་འདས་ཀུན་གྱི་གཞི་ནི་བྱང་ཆུབ་སེམས། །བྱང་ཆུབ་སེམས་ཀྱི་གཞི་ནི་ལྷུན་་་་
གྱིས་གྲུབ། །ལྷུན་གྱིས་གྲུབ་བའི་དོན་ནི་མ་སྐྱེས་པས། །སྐྱེ་མེད་ལྷུན་གྲུབ་སྔ་ཕྱི་ཐོག་
མཐའ་བྲལ། །འཁོར་འདས་ཀུན་གྱི་ངོ་བོ་བྱང་ཆུབ་སེམས། །བྱང་ཆུབ་སེམས་ཀྱི་ངོ་
བོ་མ་ངེས་ཤར། །ངེས་པ་མེད་པའི་གཞི་ནི་ལྷུན་གྱིས་གྲུབ། །ངེས་པ་མེད་པའི་དོན་
ནི་མ་སྐྱེས་པས། །སྐྱེ་མེད་མ་ངེས་སྔ་ཕྱི་ཐོག་མཐའ་བྲལ། །འཁོར་འདས་ཀུན་གྱི་
- 64 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོན་ནི་བྱང་ཆུབ་སེམས། །བྱང་ཆུབ་སེམས་ཀྱི་དོན་ནི་སྐྱེ་བ་མེད། །སྐྱེ་བ་མེད་པའི་
རང་བཞིན་ལྷུན་གྱིས་གྲུབ། །སྐྱེ་བ་མེད་པའི་ངོ་བོ་མ་ངེས་ཏེ། །སྐྱེ་བ་མེད་པའི་དོན་
ནི་མ་སྐྱེས་པས། །སྐྱེ་མེད་མ་སྐྱེས་སྔ་ཕྱི་ཐོག་མཐའ་བྲལ། །ཞེས་གསུངས་སོ། །
གཉིས་པ་ལ་ལྔ་སྟེ། དེ་ཉིད་མ་རིག་པས་སྲིད་པར་འཁྱམས་པ། དེ་བཞིན་ཉིད་དུ་
བླང་དོར་བྱས་པའི་ཉེས་དམིགས། རྒྱུ་འབྲས་ཀྱི་འཁྲུལ་བ་རྒྱུན་མི་ཆད་པ། - བླང་དོར་
མེད་པའི་དོན་མི་མཐོང་བ། རྩོལ་སྒྲུབ་འདས་པའི་ཆོས་ཉིད་ལས་རིང་བའོ། །
དང་པོ་ནི། འདི་ལྟར་སྟོན་པ་ཀུན་བྱེད་རྒྱལ་བོ་ང་ཡི་རང་བཞིན་ཡེ་སྟོང་སྤྲོས་བྲལ་
ཆེན་པོ་དགག་སྒྲུབ་སྤང་བླང་དང་བྲལ་བ། དམིགས་གཏད་དང་ངོས་བཟུང་ལས་་་་
འདས་ཤིང་རེ་དོགས་དང་རྩོལ་སྒྲུབ་ཀྱི་ཡུལ་ལས་འདས་པའི་གནས་ཚུལ་མ་བཅོས་་་
ཇི་བཞིན་པ་ལ་མ་བརྟགས་པའམ་དོན་དེ་མ་ཤེས་པར། ང་ཡི་བྱས་པའི་ཆོས་འཁོར་
འདས་ཀྱི་སྣང་བ་མེད་སྣང་སྟོང་བའི་རང་གཟུགས་སྒྱུ་མའི་གྲོང་ཁྱེར་ལྟ་བུ་ལ་བདག་་་་
གཞན་དང་བཟང་ངན་བདེན་རྫུན་དང་དགའ་སྡུག་ལ་སོགས་པ་སྣ་ཚོགས་སུ་་་་་་
བདེན་པ་ལ་བདེན་པར་བཟུང་། མ་འཁྲུལ་པ་ལ་འཁྲུལ་བར་བཟུང་། ངེས་པ་མེད་
པ་ལ་ངེས་བཟུང་བྱེད། མིན་པ་ལ་ཡིན་པར་བཟུང༌། མི་འཐད་པ་ལ་འཐད་པར་
བཟུང་ཞིང་ཡིན་ཡིན་ངེས་ངེས་ལྟར་བརྟགས་ཞིང་ཞེན་པས་དགྲ་གཉེན་ལ་སོགས་་་་
པའི་ཡུལ་ལ་སྐམ་ཞིང་ཆགས་པའི་ཉོན་མོངས་པ་དུག་ལྔ་རང་རྒྱུད་དུ་སྐྱེ་ཞིང་དེ་་་
དབང་གིས་རྒྱུད་དྲུག་འཁོར་བའི་སྣང་བ་འདི་ཐམས་ཅད་བདེན་བདེན་ལྟར་འགྲུབ་་་
པའི་ཚུལ། ཆོས་དབྱིངས་རིན་པོ་ཆེའི་མཛོད་ལས། སྣང་བར་མེད་ལ་སྣ་ཚོགས་སྣང་
བར་ཤར། །སྟོང་བར་མེད་ལ་མཐའ་དབུས་ཁྱབ་པར་གདལ། །གཟུང་འཛིན་མེད་
ལ་ང་བདག་སོ་སོར་ཞེན། །གཞི་རྩ་མེད་ལ་ཚེ་རབ་བརྒྱུད་མར་སྣང་། །དགག་སྒྲུབ་
མེད་ལ་བདེ་སྡུག་བླང་དོར་བྱེད། །ཕར་བལྟས་སྐྱེ་འགྲོའི་སྣང་བ་མཚར་རེ་ཆེ། །མི་་
བདེན་བདེན་པར་ཞེན་པས་བདེན་བདེན་འདྲ། །མ་འཁྲུལ་འཁྲུལ་བར་ཞེན་པས་
འཁྲུལ་འཁྲུལ་འདྲ། །ངེས་མེད་ངེས་པར་བཟུང་བས་ངེས་ངེས་འདྲ། །ཡིན་མིན་ཡིན་
- 65 -



ལེའུ་དྲུག་པ།
པར་བཟུང་བས་ཡིན་ཡིན་འདྲ། །མི་འཐད་འཐད་པར་བཟུང་བས་འཐད་འཐད་་་་
འདྲ། །སྣ་ཚོགས་ཅོལ་ཆུང་ཡུལ་གྱིས་སེམས་ཁྲིད་ནས། །དོན་མེད་རིག་པ་སྐད་ཅིག་
བརྒྱུད་མར་མཐུད། །ཉིན་ཞག་ཟླ་བ་ལོ་དང་མི་ཚེ་འདས། །གཉིས་མེད་གཉིས་སུ་
བཟུང་བས་འགྲོ་བ་བསླུས། །ཞེས་གསུངས་ལ།
དེ་ལྟར་ཞེན་ཅིང་ཆགས་པའི་ཡུལ་དུ་གྱུར་བ་སྣང་སྲིད་སྣོད་བཅུད་ཀྱི་དངོས་པོ་འདི་
རྣམས་ནི་དོན་ལ་མི་རྟག་སྒྱུ་མའི་རང་བཞིན་ལྟ་བུ་ལས་བདེན་པར་གྲུབ་པ་རྡུལ་ཕྲ་་་
རབ་ཀྱི་ཆ་ཙམ་ཡང་མེད་པར་སྐད་ཅིག་གིས་འཇིག་པར་འགྱུར་བ་ཞིག་ཡིན་ནའང་།
ཐོག་མེད་ནས་གོམས་པའི་ཨ་འཐས་ཞེན་འཛིན་གྱི་དབང་གིས་དེ་ལྟར་བདེན་མེད་་་་
ཡིན་པའི་ཚུལ་ལ་འདྲིས་ཆ་མེད་པས་མི་ཤེས་པའི་འགྲོ་བ་རྣམས་ནི་ཡང་དག་ལྟ་བའི་
འདྲེན་བྱེད་ལྡོངས་པས་ཁུངས་ལོང་ངམ་དམུ་ལོང་ལྟ་བུའི་རང་བཞིན་ཡིན་ནོ་ཞེས་་་་་
སོ༑ ༑གཉིས་པ་ནི། དེས་ན་ཆོས་ཐམས་ཅད་ཆོས་སྐུ་ཀུན་བྱེད་རྒྱལ་བོས་བྱས་པ་
ཡིན་པས་བཟང་ངན་བླང་དོར་མེད་པར་ཆོས་ཉིད་དེ་བཞིན་ཉིད་ཀྱི་རང་བཞིན་ལས་་་་
འདའ་བ་མེད་ཀྱང་། དེ་ལྟར་མ་རྟོགས་པའི་ཐེག་པ་འོག་མ་པ་རྣམས་ཀྱིས་བླང་དོར་
བྱས་པའི་ཉེས་དམིགས་ནི། འདི་ལྟར་ཉན་རང་རྣམས་ཀྱིས་ཆོས་ཐམས་ཅད་ཀུན་་་
བྱེད་རྒྱལ་བོས་བྱས་པ་ཆོས་ཉིད་བྱང་ཆུབ་སེམས་ཀྱི་རང་བཞིན་ཡིན་པར་མི་་་་་་
བའམ་ཐག་མ་ཆོད་པར་མིག་སོགས་དབང་བོ་དྲུག་ལ་གཟུགས་སོགས་ཡུལ་དྲུག་གི་
རྣམ་པ་མི་འགག་པར་རང་བྱུང་ཡེ་ཤེས་ཀྱི་རོལ་བར་ཤར་ཞིང་སྣང་བ་ལ་ཟག་བཅས་
སྡུག་བསྔལ་གྱི་རང་བཞིན་དུ་མཐོང་ནས། དེའི་རྒྱུ་ཀུན་འབྱུང་ལས་དང་ཉོན་མོངས་
པོ་རྣམས་སྤང་བའི་ཕྱིར་དུ་དབང་བོ་ལ་བརྟེན་པའི་ཚོགས་དྲུག་གི་ཤེས་པ་ཡུལ་་་་་
འཇུག་ཏུ་མི་སྟེར་བར་འགེགས་པར་བྱེད་པའི་ཐབས་ལ་བརྟེན་པ་དེས་ནི་ཡུལ་དང་
ཡུལ་ཅན་ལ་སོགས་པའི་ཆོས་ཐམས་ཅད་ཀུན་བྱེད་བྱང་ཆུབ་སེམས་ཀྱིས་བྱས་པ་ཡེ་
ཤེས་ཉག་གཅིག་གི་རོལ་བ་ཡིན་པར་མི་ཆ་བས་བླང་དོར་བྱས་པའི་དབང་གིས་
- 66 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མཐར་ཐུག་ཉན་རང་གི་དགྲ་བཅོམ་ཐོབ་པར་གྱུར་ཀྱང་མ་རིག་བག་ཆགས་ཀྱི་ས་
དང༌། ཟག་མེད་ཀྱི་ལས་དང་། ཡིད་ཀྱི་རང་བཞིན་གྱི་ལུས་དང༌། བསམ་མི་ཁྱབ་
འགྱུར་གྱི་འཆི་འཕོ་རྣམས་ཡོད་པར་གསུངས་པ་བཞིན་སྐྱེ་འགག་མཚན་མའི་སྤྲོས་པ་
མེད་པ་རང་བྱུང་འདུས་མ་བྱས་པའི་བདག་ཉིད་མ་བཙལཾ་ལྷུན་གྱིས་གྲུབ་པའི་
འབྲས་བུ་ནི་ལམ་དེ་ལ་བརྟེན་ནས་ཐོབ་པ་མེད་དོ། །
གསུམ་པ་ནི། དེ་བཞིན་དུ་ཆོས་ཐམས་ཅད་ཀུན་བྱེད་བྱང་ཆུབ་སེམས་ཀྱི་རང་བཞིན་
ཡིན་ཞིང་། བྱང་ཆུབ་ཀྱི་སེམས་ནི་ངེས་པ་དོན་གྱི་བདེན་པ་ཐིག་ལེ་ཉག་གཅིག་གི་
རང་བཞིན་ཡིན་པ་ལ་མཚན་ཉིད་བྱང་ཆུབ་སེམས་དཔའི་ཐེག་པ་བ་རྣམས་ཀྱིས་་་་
ལྟར་མ་ཤེས་པར་ཀུན་རྫོབ་སྒྱུ་མ་ལྟ་བུ་དང་དོན་དམ་ནམ་མཁའ་ལྟ་བུའི་བདེན་པ་
གཉིས་སུ་སོ་སོར་དབྱེ་བའི་རྟོག་པ་བྱུང་ཞིང་དེ་ལ་བརྟེན་ནས་རྒྱུ་འབྲས་བླང་དོར་གྱི་
སྒོ་ནས་ལམ་བསྒྲུབ་པར་བྱེད་ན་ཡང་ཀུན་བྱེད་ང་ཡིས་བྱས་པའི་ཆོས་ཉིད་ལ་དོན་་་་
དམ་དང་ཀུན་རྫོབ་ཀྱི་བདེན་པ་གཉིས་སུ་གྲུབ་པ་མེད་པས་ན། གང་ཟག་གི་བློ་ལ་
དེ་འདྲའི་རྟོག་པ་བྱུང་བས་ཆོས་ཉིད་རང་གི་ངོ་བོ་ལ་བདེན་པ་གཉིས་ཀྱི་མཚན་ཉིད་་་་
ཅན་གྱི་རྒྱུ་འབྲས་སྐྱེ་འགག་གི་དངོས་པོ་ཞིག་ཡོངས་མི་མངའ་བའིམ་ཡོངས་སུ་གྲུབ་
པར་མི་འགྱུར་ཏེ་ཆོས་ཉིད་རང་གི་ངོ་བོ་སུས་ཀྱང་བསྒྱུར་དུ་མི་བཏུབ་པའི་ཕྱིར་རོ། །
དེས་ན་ཀུན་བྱེད་བྱང་ཆུབ་ཀྱི་སེམས་རྒྱུ་འབྲས་རྩོལ་སྒྲུབ་ལས་འདས་པའི་འབྲས་བུ་
རང་གནས་ཕྱལ་བའི་ཡེ་ཤེས་དེ་རྒྱུ་འབྲས་བླང་དོར་ཅན་གྱི་ལམ་ལ་ཞུགས་པའི་གང་
ཟག་དེ་ལ་མཐོང་བའི་སྐལ་བ་མེད་དེ། རྒྱུ་འབྲས་ཀྱི་འཁྲུལ་བ་རྒྱུན་མི་འཆད་པའི་
ཕྱིར་རོ། །བཞི་བ་ནི། འདི་ལྟར་ཀུན་བྱེད་བྱང་ཆུབ་སེམས་ཀྱི་རང་བཞིན་ཡེ་གྲོལ་
ཅོག་བཞག་ཆེན་པོའི་ངོ་བོར་གནས་པ་ལས་གཞན་པའི་འབྲས་བུ་ཞིག་ཐོབ་ཏུ་མེད་
པ་ལ་མེད་པར་མ་ཤེས་པར་ཕྱི་རྒྱུད་སྡེ་གསུམ་གྱིས་གསར་བྱུང་གི་འབྲས་བུ་ཞིག་་་་་་
ཚོལ་བ་ཡི་ཆེད་དུ་སྒོ་གསུམ་མ་དག་པའི་ཆ་སྦྱངས་ཤིང་དག་པའི་ངོ་བོ་ལྷའི་སྐུ་་་་་་
གསུང་ཐུགས་སུ་བསྒོམ་པའི་ཏིང་ངེ་འཛིན་མངོན་བྱང་ལྔས་ཚུལ་གྱིས་བསྒོམ་པ་དང་།
- 67 -



ལེའུ་དྲུག་པ།
ཆོས་ཉིད་དེ་བཞིན་ཉིད་ལ་ཆོ་འཕྲུལ་འབྱུང་བའི་ཡུལ་དང་འབྱུང་བྱའི་དངོས་པོ་གང་་་
ཡང་མ་གྲུབ་པས་མི་འབྱུང་བའི་རང་བཞིན་ཡིན་པ་ལ་དེ་ལྟར་མ་རྟོགས་པར་ཏིང་་་་་
འཛིན་ལྷའི་ཆོ་འཕྲུལ་སོགས་ཆོ་འཕྲུལ་བཞིའི་མཚོན་པའི་ལམ་གྱི་ཡན་ལག་ཀུན་་་་་
བསྒོམ་པ་ལ་མངོན་པར་འཆེལ་བའི་བླང་དོར་མངའ་བས་ན་བླང་དོར་མེད་པའི་་་་་་
འབྲས་བུ་ཐོབ་པ་མེད་པར་བསྟན་པའོ། །
ལྔ་བ་ནི། དོན་རང་བྱུང་གི་ཡེ་ཤེས་གཅིག་གི་ངོ་བོ་ལ་མ་ཧཱ་ཨ་ནུ་གཉིས་ཀྱིས་ཆོས་སྐུ་
དེ་བཞིན་ཉིད་ཀྱི་ཏིང་འཛིན་སོགས་ཏིང་ངེ་འཛིན་རྣམ་པ་གསུམ་སྒོམ་པར་བྱེད་པས་
གཞི་བྱས་ཏེ། བསྙེན་སྒྲུབ་ཀྱི་ཡན་ལག་རྣམ་པ་བཞི་ཅི་ཙམ་སྒྲུབ་པའི་ཡུན་དང་་་་
བསྟུན་ཏེ་རིམ་པར་སྒོམ་པར་བྱེད་པས་གཞུང་བསྲིངས་བ་སོགས་རྩོལ་སྒྲུབ་སྒོ་ནས་་
འབྲས་བུ་ཐོབ་པར་རེ་བས་རྫོགས་ཆེན་རྩོལ་སྒྲུབ་ལས་འདས་པའི་འབྲས་བུ་བྱ་་་་
མེད་རེ་དོགས་དང་བྲལ་བའི་དགོངས་པ་ནི་དེ་ལ་ཡང་མེད་པར་གསུངས་ཏེ། མདོ་
བཅུ་ལས། དཔེར་ན་ཕྱི་ནང་ཆོས་རྣམས་ཀུན། །གང་རྒྱུ་དེ་ལ་གྲུབ་པ་ནི། །རྒྱུ་འབྲས་
གཅིག་པའི་དོན་ཡིན་ཏེ། །འགྲོ་བའི་སེམས་ཀྱི་ཕྱིན་ཅི་ལོག །བརྐམ་ཆགས་ལྔ་ཡི་
སྡུག་བསྔལ་རྒྱས། །འབྲས་བུ་ཟད་མེད་རྒྱུད་ལྔར་འཁོར། །དེ་ལ་འབྲས་བུར་མིང་མི་
གདགས། །སྡུག་བསྔལ་ཀུན་འབྱུང་འགོག་པའི་ལམ། །སྤང་དང་འགོག་དང་སེལ་
བ་དང་། །ལམ་ལ་མངོན་དུ་བྱེད་པ་ཡང་། །ཉོན་མོངས་ལྔ་བཅོམ་འབྲས་བུ་སྟེ། །མི་
སྐྱེ་མི་འགག་འབྲས་བུ་མིན། །བདེན་པ་གཉིས་ཀྱི་རྟོག་དཔྱོད་ཀྱིས། །མི་རྟག་སྡུག་
བསྔལ་སྟོང་བདག་མེད། །མདོ་ཆེན་བཞི་ཡི་དོན་རྟོགས་ཏེ། །ཆོས་ཉིད་སྟོང་པའི་
འབྲས་བུ་དེ། །རྒྱུ་འབྲས་འདས་པའི་འབྲས་བུ་མིན། །ཕྱི་ཡི་ཏན་ཏྲ་སྡེ་གསུམ་ཡང་། །
བྱང་ཆུབ་ཡན་ལག་ཀུན་བསྒོམས་ནས། །རྡོ་རྗེ་འཛིན་དང་སྟུག་པོ་བཀོད། །ཐོབ་པ་
རྡོ་རྗེའི་འབྲས་བུ་སྟེ། །བླང་དོར་མེད་པའི་འབྲས་བུ་མིན། །ནང་བ་བསྐྱེད་དང་རྫོགས་
པ་ནི། །རྣམ་པ་གསུམ་གྱི་དོན་སྦྱར་ན། །རང་རྒྱུད་དག་པའི་དཀྱིལ་འཁོར་ལ། །
- 68 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྙེན་བསྒྲུབ་བཞི་ཡི་ཆོ་གས་ནི། །བདག་ཉིད་ལྷུན་གྲུབ་བྱེད་པའང་། །རྩོལ་སྒྲུབ་
འདས་པའི་འབྲས་བུ་མིན་ཞེས་སོ། །
གསུམ་པ་རང་བཞིན་གཅིག་ལ་སྣང་སྲིད་འཁོར་འདས་ཐམས་ཅད་བརྟེན་ཚུལ་ལ་
བཞི་སྟེ། དབྱིངས་ལྷུན་གྲུབ་ཆེན་པོ། དཔེ་ནམ་མཁའ་ལྟ་བུ། སྣང་སྲིད་ཡེ་ནས་
སངས་རྒྱས། དེའི་དཔེ་དོན་སྦྱར་བའོ། །དང་པོ་ནི། དེ་ལ་དབྱིངས་སྟོང་གསལ་
འགག་པ་མེད་པའི་ཡེ་ཤེས་བྱང་ཆུབ་ཀྱི་སེམས་ནི་གདོད་ནས་ལྷུན་གྱིས་གྲུབ་པས་་་་
བྱ་བྱེད་ཀུན་དང་བྲལ་བ་ངོ་བོ་སྐྱེ་བ་མེད་པ་དཔེས་མཚོན་དུ་མེད་པ་མིང་ཚིག་གིས་་་་
གདགས་སུ་མེད་པའོ་ཞེས་པ་དེ་ལྟ་བུའི་སྨྲ་བསམ་བརྗོད་པ་དང་བྲལ་བའི་ཚིག་་་་་
བརྗོད་པས་ཡོད་པར་སྒྲོ་འདོགས་པ་དང་མེད་པར་སྐུར་བ་འདེབས་པ་གཉིས་དང་་་་
བྲལ་བའི་བརྗོད་མེད་བློ་འདས་ཆེན་པོ་དེ་རིག་པར་བྱེད་ཅིང་དེ་ལས་གཞན་དུ་་་་
བྱེད་རྩོལ་སྒྲུབ་ཐམས་ཅད་དང་བྲལ་བ་ནི་མ་བཅོས་ལྷུན་གྱིས་གྲུབ་པའི་འབྲས་བུ་ཏེ།
དེ་ཉིད་ལས། སེམས་ཉིད་རང་བྱུང་ཡེ་ཤེས་ལ། །ཡེ་ནས་བཙལ་ཞིང་བསྒྲུབ་མེད་
པས། །རྩོལ་སྒྲུབ་གཉིས་ཀྱི་སྤྲོས་དང་བྲལ། །ལྷུན་གྱིས་གྲུབ་པའི་འབྲས་བུ་ཡིན། །
ཞེས་པ་ལྟར་རོ། །གཉིས་པ་ནི། འདི་ལྟར་སྣང་སྲིད་འཁོར་འདས་སུ་སྣང་བའི་ཆོས་
འདི་ཐམས་ཅད་ཀུན་ནི་གཞན་དུ་གྲུབ་པ་ཅི་ཡང་མེད་པར་བྱང་ཆུབ་སེམས་ཀྱི་རང་་་་
བཞིན་མེད་སྣང་སྟོང་གཟུགས་ཀྱི་རོལ་བ་ཙམ་ཡིན་ལ་བྱང་ཆུབ་ཀྱི་སེམས་དེ་མཚོན་
པར་བྱེད་པའི་དཔེ་ནི་ཆོས་ཀུན་སྐྱེ་མེད་དུ་སྟོན་པར་བྱེད་པའི་དཔེ་ནམ་མཁའ་ལ་་་་་
བུའི་རང་བཞིན་དུ་ཆོས་ཐམས་ཅད་ཀུན་འབྱུང་བའི་གཞི་དབྱིངས་རིག་པ་བྱང་ཆུབ་
སེམས་ཀྱི་དོན་ཡང་གདོད་ནས་སྐྱེ་བ་མེད་པ་གཞི་མེད་རྩ་བྲལ་གྱི་རང་བཞིན་དུ་དེ་
བཞིན་དུ་མཚོན་པར་བྱེད་པ་ཡིན་ནོ། །དེ་ལྟར་ཡང་ལ་ཟློ་ལས། ཆོས་ཉིད་བྱང་ཆུབ་
སེམས་ནི་ནམ་མཁའ་འདྲ། །ནམ་མཁས་ཀུན་ཁྱབ་བདག་ཏུ་འཛིན་པ་མེད། །ཆོས་
ཉིད་བྱང་ཆུབ་སེམས་ཀྱང་ཀུན་གྱི་རང་བཞིན་ཏེ། །བདག་དང་བདག་ཏུ་གྲུབ་པ་རྡུལ་
ཙམ་མིན། །ནམ་མཁའི་ངང་ན་སྣ་ཚོགས་ཀུན་ཁྱབ་གནས། །འཁོར་དང་མྱང་འདས་
- 69 -



ལེའུ་དྲུག་པ།
ཆོས་ཉིད་དབྱེར་མི་ཕྱེད། །སྣ་ཚོགས་ཇི་ལྟར་ཤར་ཡང་ནམ་མཁའི་ངང་དུ་རྫོགས། །
དྲན་རྟོག་བདེ་དང་སྡུག་བསྔལ་ཆོས་རྣམས་ཀྱང་། །སེམས་ཉིད་སྐྱེ་མེད་དབྱིངས་སུ་
མ་རྫོགས་མེད། །ཅེས་གསུངས་པ་བཞིན་ནོ། ། །
གསུམ་པ་ནི། གོང་ཏུ་བཤད་པ་དེ་ལྟ་བུའི་གཞི་དབྱིངས་ལྷུན་གྲུབ་ཆེན་པོ་ཀུན་བྱེད་
བྱང་ཆུབ་སེམས་ཀྱི་ངོ་བོ་གདོད་ནས་སྐྱེ་བ་མེད་པ་ནམ་མཁའི་དཔེས་མཚོན་ཏེ་་་་་་
བསྟན་པ་དེ་ཉིད་ཀྱི་རྩལ་ལས་ཤར་བའི་སྣང་སྲིད་ཐམས་ཅད་ཡེ་ནས་སངས་རྒྱས་་་་་
པའི་རང་བཞིན་ཡིན་ཏེ། སྒྱུ་འཕྲུལ་ལས། རྡོ་རྗེ་ཕུང་བོའི་ཡན་ལག་ནི། །རྫོགས་
པའི་སངས་རྒྱས་ལྔ་རུ་གྲགས། །སྐྱེ་མཆེད་ཁམས་རྣམས་མང་པོ་ཀུན། །བྱང་ཆུབ་
སེམས་དཔའི་དཀྱིལ་འཁོར་ཉིད། །ས་ཆུ་སྤྱན་དང་མ་མ་ཀི །མེ་རླུང་གོས་དཀར་་་
སྒྲོལ་མ་སྟེ། །ནམ་མཁའ་དབྱིངས་ཀྱི་དབང་ཕྱུག་མ། །སྲིད་གསུམ་ཡེ་ནས་སངས་
རྒྱས་ཞིང་། །ཐམས་ཅད་མ་ལུས་ཆོས་སོ་ཅོག །སངས་རྒྱས་ཉིད་ལས་གཞན་མ་ཡིན། །
སངས་རྒྱས་ཉིད་ལས་གཞན་པའི་ཆོས། །སངས་རྒྱས་ཉིད་ཀྱིས་མི་བརྙེས་སོ། །
ཞེས་དང་། རྫོགས་པ་རང་བྱུང་ལས། ནམ་མཁའི་མཐའ་ཀླས་འཇིག་རྟེན་ན། །
སྲིད་གསུམ་སེམས་ཅན་མ་ལུས་ཀུན། །གཟུགས་སུ་སྣང་བ་ཇི་སྙེད་པ། །སྣ་ཚོགས་་་
ཕྱག་རྒྱའི་དཀྱིལ་འཁོར་ཏེ། །སྒྲ་རུ་གྲགས་པ་ཅི་སྙེད་པ། །ཐམས་ཅད་མ་ལུས་སྔགས་་
ཀྱི་ཚིག །སེམས་ཀྱི་རྟོག་པ་ཇི་སྙེད་པ། །ཏིང་འཛིན་འབུམ་ཕྲག་བསམ་ཡས་ཏེ། །
དགེ་དང་མི་དགེའི་ལས་གང་རྣམས། །ཐམས་ཅད་སངས་རྒྱས་མཛད་སྤྱོད་དེ། །ཀུན་
ནས་ཀུན་ཏུ་ཐམས་ཅད་ཀུན། །དངོས་པོ་ལ་སོགས་བརྟན་གཡོ་ཀུན། །ཐམས་ཅད་
རྒྱལ་བའི་དཀྱིལ་འཁོར་ཏེ། །ཞེས་གསུངས་པ་ལྟར་ཕྱི་སྣོད་ཀྱི་འཇིག་རྟེན་ནམ་་་་་
མཁའ་རླུང་ཆུ་ས་མེ་ཡི་རྣམ་པར་སྣང་བའི་འབྱུང་བ་ལྔ་བོ་འདི་ཡང་རིག་པ་བྱང་ཆུབ་
ཀྱི་སེམས་གདོད་མའི་ཆོས་སྐུ་ཆེན་པོའི་རང་བཞིན་ལས་གཞན་དུ་མ་དག་པའི་སྣང་་་
བ་རྡུལ་ཕྲ་རབ་ཙམ་ཡང་མེད་པར་ཡེ་གདོད་མ་ཉིད་ནས་ངོ་མཚར་རྨད་བྱུང་གི་བཀོད་
- 70-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་མངོན་པར་སངས་རྒྱས་པའི་བདག་ཉིད་ཡིན་པ་དང་། དེ་བཞིན་དུ་སྲིད་པ་གསུམ་
དང་ལམ་རྒྱུད་ལྔ་དང་འགྲོ་བ་དྲུག་གི་སྣང་བ་ཐམས་ཅད་མ་ལུས་པ་ཡང་དགེ་སྡིག་་་་
གི་རྣམ་པར་སྨིན་པའི་ལས་ཀྱིས་མི་བསྐྱོད་པའམ་མི་གོས་པས་ན་སྡིག་པས་ངན་དུ་་་
མི་འགྲོ་སྲིད་གསུམ་ཀ་དག་གི་རང་བཞིན། དགེ་བས་བཟང་དུ་མི་འགྲོ་ཁམས་་་་་
གསུམ་ཡོངས་གྲོལ་གྱི་དགོངས་པ། དགེ་སྡིག་གཉིས་སུ་མེད་པ་གཞི་མེད་རྩ་བྲལ་གྱི་
རང་བཞིན། ཐམས་ཅད་མངོན་སངས་རྒྱས་པས་བཟང་ངན་སྤང་བླང་དང་བྲལ་བ།
རེ་དོགས་རྩོལ་སྒྲུབ་ལས་འདས་པས་བྱར་མེད་ཡེ་གྲོལ་གྱི་ཀློང་ཆེན་པོ་སྟེ།
མདོར་ན་ཁམས་གསུམ་གྱིས་བསྡུས་པ་འགྲོ་བའི་གནས་རིས་དྲུག་གི་སེམས་ཅན་་་་་
འདི་ཐམས་ཅད་ཡེ་ནས་བྱང་ཆུབ་སེམས་ཀྱི་རང་བཞིན་རྒྱལ་བ་ཀུན་ཏུ་བཟང་བོའི་་་
སྐུ་གསུང་ཐུགས་གསུམ་གྱི་ངོ་བོ་སྟེ། དེ་ཡང་འདོད་ཁམས་སྣང་བའི་རང་བཞིན་སྐུ་
རྡོ་རྗེ་གཟུགས་ཁམས་གསལ་བའི་རང་བཞིན་གསུང་རྡོ་རྗེ། གཟུགས་མེད་མི་སྣ་་་་
བའི་རང་བཞིན་ཐུགས་རྡོ་རྗེའམ། ཡང་ན་ལུས་སྣང་བ་འདོད་པའི་སྲིད་པ་སྐུ་རྡོ་རྗེ།
ངག་བྱེད་སྣང་གཟུགས་ཀྱི་སྲིད་པ་གསུང་རྡོ་རྗེ། ཡིད་མི་སྣང་བ་གཟུགས་མེད་པའི་
སྲིད་པ་ཐུགས་རྡོ་རྗེ་གསུམ་ཀྱི་ངོ་བོར་སངས་རྒྱས་པ་ཡིན་ཏེ། ཀློང་ཆེན་རབ་་་་་་
འབྱམས་ལས། འདི་ལྟར་སྣང་བའི་ཆོས་རྣམས་ཀུན། །ལྔའམ་ཡེ་ཤེས་བཞི་ཡིས་་་་
ཁྱབ། །འདོད་པའི་ཁམས་ཀྱང་ཀུན་ཏུ་བཟང་པོ་ང་། །གཟུགས་མེད་ཁམས་ཀྱང་
ཀུན་ཏུ་བཟང་པོ་ང་། །གཟུགས་ཀྱི་ཁམས་ཀྱང་ཀུན་ཏུ་བཟང་པོ་ང་། །དེས་ཁྱབ་
ཐམས་ཅད་བདེ་གཤེགས་སྙིང་བོའམ། །ཀུན་གྱི་ཐིག་ལེ་ས་བོན་ཚུལ་དུའོ། །ཞེས་
གསུངས་སོ། །
བཞི་བ་ནི། དེ་ལྟར་སྣང་སྲིད་ཐམས་ཅད་ཡེ་ནས་བྱང་ཆུབ་སེམས་ཀྱི་ཀློང་དུ་མངོན་
པར་སངས་རྒྱས་པ་དེ་བས་ན་སྣང་སྲིད་སྣོད་བཅུད་ཀྱིས་བསྡུས་པའི་ཆོས་འདི་་་་་་་
ཐམས་ཅད་ཀུན་ནམ་མཁའི་ངང་ན་མི་གནས་པ་གཅིག་ཀྱང་མེད་པ་བཞིན་དུ་ཆོས་་་
དབྱིངས་འདུས་མ་བྱས་པ་རིག་པ་བྱང་ཆུབ་སེམས་ཀྱི་ཀློང་ཆེན་པོ་ནི། ཆོས་དབྱིངས་
- 71 -



ལེའུ་དྲུག་པ།
རིན་པོ་ཆེའི་མཛོད་ལས། ཕྱོགས་མེད་ཀུན་ཁྱབ་བརྡལ་བའི་ས་གཞི་ལ། །འཁོར་
འདས་རིས་མེད་བྱང་ཆུབ་སེམས་ཀྱི་མཁར། །ཆོས་ཉིད་ཀློང་ཡངས་རྩེ་མོ་ལྷུན་མཐོ་
ཞིང་༑ ༑མ་བྱས་རང་བཞིན་ཕྱོགས་བཞི་ཡངས་བའི་དཀྱིལ། །རིམ་རྩོལ་བྲལ་བའི་་་
འཇུག་སྒོ་ཤིན་དུ་ཡངས། །ལྷུན་གྲུབ་འབྱོར་བའི་བཀོད་པས་བརྒྱན་པ་དེར། །རང་
བྱུང་ཡེ་ཤེས་རྒྱལ་བོ་གདན་ལ་བཞུགས། །འདུ་འཕྲོར་སྣང་བ་ཡེ་ཤེས་རྩལ་རྣམས་་་་
ཀུན་༑ ༑བློན་པོར་གྱུར་བས་ཡུལ་ལ་དབང་བསྒྱུར་ཞིང་། །རང་གནས་བསམ་གཏན་
བཙུན་མོ་དམ་པ་དང་། །དགོངས་པ་རང་ཤར་སྲས་དང་བྲན་གཡོག་བཅས། །བདེ་
ཆེན་ཀློང་དཀྱིལ་རང་གསལ་རྟོག་པ་མེད། །མི་གཡོ་བསམ་བརྗོད་བྲལ་བའི་ངང་་་་
ཉིད་ལས། །སྣང་སྲིད་སྣོད་བཅུད་ཀུན་ལ་མངའ་དབང་བསྒྱུར། །ཆོས་དབྱིངས་་་་
ཡངས་བའི་ཡུལ་ཁམས་རྒྱ་ཆེའོ། །ཞེས་གསུངས་པ་ལྟར་ཡུལ་གྱི་རང་བཞིན་རྒྱ་ཆེ་་
བས་སངས་རྒྱས་དང་སེམས་ཅན་སྣང་སྲིད་དང་སྣོད་བཅུད་ཀུན་ཀྱང་བཟང་ངན་་་་་
དབྱེ་བསལ་མེད་པར་ཆོས་ཉིད་མཉམ་པ་ཆེན་པོ་གཅིག་གི་ཀློང་དུ་གནས་པ་ཡིན་་་་་
པས་ན་དཔེ་ནམ་མཁའ་དང་ཆོས་མཚུངས་སུ་བསྟན་པ་ཡིན་ནོ། །
བཞི་བ་དེ་ཉིད་མ་རྟོགས་པས་རྣལ་མའི་དོན་དང་མི་འཕྲད་པ་ནི། དེ་ལྟར་ཆོས་
ཐམས་ཅད་བྱང་ཆུབ་སེམས་ཀྱི་ཀློང་ལས་འདའ་བ་མེད་པ་དེས་ཕྱིར་ན་སྣང་སྲིད་ཀྱི་་་
ཆོས་ཐམས་ཅད་ཡེ་ནས་རྣམ་པར་དག་པའི་ཆོས་ཉིད་བསམ་གྱིས་མི་ཁྱབ་པ་ལ་་་་་་
འཁོར་འདས་དང་བཟང་ངན་སོགས་གཉིས་ཆོས་སུ་གྲུབ་པ་རྡུལ་ཕྲ་བ་ཙམ་ཡང་མེད་
ལ༑ དེ་མེད་པས་དམིགས་པའི་སྤྱོད་ཡུལ་ཐམས་ཅད་ལས་འདས་ཞིང་། སྒྲོ་སྐུར་་་་
ཀུན་དང་བྲལ་བ་ཞིག་ཡིན་པ་ལ་གལ་ཏེ་རྣལ་འབྱོར་བ་གང་གིས་སྨྲ་བསམ་བརྗོད་་་་
པ་དང་བྲལ་ཞིང་ཡོད་མེད་སྒྲོ་སྐུར་ལོག་པའི་རྟོག་པས་བསླད་པ་མེད་པའི་རང་་་་་་་
བཞིན་སྙིང་པོ་བྱང་ཆུབ་ཀྱི་སེམས་རྒྱུ་འབྲས་རྩོལ་སྒྲུབ་ལས་འདས་པའི་གནས་་་་་་་
ལུགས་འདི་མ་མཐོང་ན། དེ་ལས་གཞན་དུ་འབད་རྩོལ་ཇི་ཙམ་བྱས་ཀྱང་བསྐལ་པ་
- 72 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུ་མར་སྟེ་བསྐལ་བ་མང་པོའི་ཡུན་དུ་ཡང་དག་པའི་དོན་དང་འཕྲད་པར་མི་འགྱུར་་་་
བས་ན་རྒྱུ་འབྲས་རྩོལ་སྒྲུབ་དང་བྲལ་བའི་བྱར་མེད་ཡེ་གྲོལ་ཆེན་པོ་གསང་ཆེན་ཨ་
ཏིའི་དགོངས་པ་འདི་ལ་ཡིད་ཆེས་ཀྱི་དད་པ་དང་ལྡན་པས་བརྩོན་པར་གདམས་་་་་་
པའོ༑ ༑ལྔ་པ་ཐམས་ཅད་བྱང་ཆུབ་སེམས་སུ་བསྟན་པ་ལ་གསུམ་སྟེ། རྩ་བ་ཀུན་
བྱེད་ཉིད་དུ་བསྟན་པ། དེ་ལས་ཐེག་པའི་འཕྲོ་ཚུལ། ཇི་ལྟར་སྣང་ཡང་རྩ་བ་ཆོས་
ཉིད་ལས་གཞན་མ་ཡིན་པའོ། །དང་པོ་ནི་འདི་ལྟར་སྣང་སྲིད་འཁོར་འདས་ཀྱིས་་་་
བསྡུས་པའི་ཆོས་ཅན་གྱི་སྣང་བ་མི་འདྲ་བ་སྣ་ཚོགས་སུ་སྣང་བ་ཀུན་ཀྱང་། གང་ལས་
བྱུང་བའི་གཞི་འམ་རྩ་བ་སེམས་ཉིད་བདེ་གཤེགས་སྙིང་པོ་རིག་པ་བྱང་ཆུབ་སེམས་
ཀྱི་ཀློང་དུ་གཉིས་སུ་གྲུབ་པ་མེད་པར་བྱང་ཆུབ་ཀྱི་སེམས་གཅིག་པུའི་རང་བཞིན་་་་་
ཡིན་ཞིང་། དེ་ལྟ་བུའི་སངས་རྒྱས་དང་སེམས་ཅན་སྣང་སྲིད་དང་སྣོད་བཅུད་ཀུན་
སྟེ༑ མདོར་ན་འཁོར་འདས་ཀྱི་ཆོས་ཐམས་ཅད་གང་ལས་འབྱུང་བའི་གཞི་མ་ཀུན་
བྱེད་བྱང་ཆུབ་ཀྱི་སེམས་ཆོས་ཀུན་གྱི་སྙིང་པོར་རང་བྱུང་གི་ཡེ་ཤེས་དེ་ཡི་རང་གི་ང་་་་
བོ་ལ་གཅིག་ཏུ་གྲུབ་པའི་ཆོས་ཀྱང་མེད་ན་གཉིས་དང་གསུམ་ལ་སོགས་པའི་དུ་མ་་་་
ཆོས་སུ་གྲུབ་པ་ཇི་ལྟར་ཡོད་དེ་མེད་མོད། འོན་ཏེ་དེའི་རྩལ་ལས་ཤར་བའི་ཆོས་ཅན་
གྱི་ངོས་ནས་བསྒྲངས་ན་བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་སྟེ། འདི་ལྟར་
སངས་རྒྱས་རྣམས་ཀྱི་སྐུ་གསུང་ཐུགས་སོགས་ཞི་བ་མྱ་ངན་ལས་འདས་པའི་ཆོས་་་་
ཁམས་རྒྱ་མཚོ་ལྟ་བུ་དང་། སེམས་ཅན་རྣམས་ཀྱི་ལུས་ངག་ཡིད་གསུམ་སོགས་་་་་
འཁོར་བའི་ཆོས་སུ་སྣང་བ་ཇི་སྙེད་པ་ཀུན་ཀྱང་བྱང་ཆུབ་སེམས་ཀྱི་རང་བཞིན་ཡིན་
པའི་ཕྱིར་ཏེ། མདོ་བཅུ་ལས། བྱང་ཆུབ་སེམས་ཀྱི་དོན་འདི་ལ། །གཅིག་ནི་ཀུན་གྱི་
རང་བཞིན་ཏེ། །ཆོས་ཀྱི་དབྱིངས་སམ་བྱང་ཆུབ་སེམས། །ཡིན་པས་རྩ་བའི་དོན་དུ་
བཞག །གཅིག་པའི་དོན་ནི་འདི་ལྟ་སྟེ། །སངས་རྒྱས་སྐུ་དང་ཡེ་ཤེས་དང་། །སེམས་
ཅན་ལུས་དང་བག་ཆགས་དང་། །སྣང་དང་སྲིད་པའི་ཆོས་རྣམས་ཀུན། །བྱང་ཆུབ་
སེམས་དང་དབྱིངས་སུ་འདུས། །ཞེས་གསུངས་སོ། །
- 73 -



ལེའུ་དྲུག་པ།
དེ་ཡང་བྱང་ཆུབ་སེམས་ཀྱི་མདོ་དེ་ཉིད་ལས། འདི་སྐད་དུ། ཆོས་ཀུན་རྩ་བ་སེམས་
སུ་གཅིག །རྩ་བ་གཅིག་ལ་དོན་གཉིས་ནི། །བདེ་དང་སྡུག་བསྔལ་ཐེག་པ་གཉིས། །
ཕུན་སུམ་ཚོགས་པ་གསུམ་ཚོགས་པས། །ཡོ་ག་བཞི་ཡི་བྱེ་བྲག་བྱེད། །ཁྱད་པར་
འཕགས་པའི་ཆེ་ལྔ་སྟོན། །གོལ་སྒྲིབ་དྲུག་དྲུག་སྐྱོན་ཡོན་སེལ། །གཏན་ལ་རྣམ་པ་
བདུན་གྱིས་འབེབས། །ངེས་པའི་མན་ངག་བརྒྱད་དུ་སྟོན། །བདེན་པའི་ཚིག་དགུ་
མཐུན་སྨྲས་ནས། །ཡོངས་སུ་རྫོགས་པའི་མདོ་བཅུ་ནི། །གཅིག་གི་རང་བཞིན་སྟོན་
པར་བྱེད། །ཅེས་གསུངས་པ་ལྟར་གཅིག་མདོ་བྱང་ཆུབ་སེམས་ཀྱི་མདོ་ལ་སོགས་པ་
རྣམ་པ་བཅུ་བསྟན་པ་ལས་ས་བཅད་འདིའི་ཁུངས་ནས་གཅིག་མདོ་བྱང་ཆུབ་སེམས་
ཀྱི་མདོ་ཉིད་བསྟན་པ་ཡིན་ནོ། །གོང་དུ་བསྟན་པ་དེ་ལྟར་ཆོས་ཐམས་ཅད་བྱང་ཆུབ་
སེམས་ཀྱི་རང་བཞིན་ཡིན་པའི་རྒྱུ་མཚན་དེས་ན་གཉིས་ཆོས་ཀྱི་སྣང་བ་ཐམས་ཅད་་་་
གཉིས་མེད་ཚུང་ཆུབ་སེམས་ཀྱི་ཀློང་དུ་ཡེ་ནས་གྲོལ་ཟིན་པ་ཡིན་པས་གཟུང་འཛིན་་
མཚན་མའི་སྤྲོས་པ་ཀུན་དང་བྲལ་བ་ཡིན་ལ། དེ་ལྟ་བུའི་གཟུང་འཛིན་ཀུན་ད་་་་་
བྲལ་བ་རང་བྱུང་གི་ཡེ་ཤེས་བཅོས་བསྒྱུར་སྤང་བླང་ལས་འདས་པའི་དོན་དེ་གང་་་་་
ཟག་གང་གིས་གྲུབ་པ་ཡིན་ཀྱང་། དེ་ལྟར་གྲུབ་པའི་གང་ཟག་དེས་ནི་ལམ་དང་་་་
འབྲས་བུའི་ཡོན་ཏན་མ་ལུས་པ་ཀུན་གྲུབ་པ་ཡིན་ཏེ་ཆོས་ཐམས་ཅད་ཀྱི་རྩ་བ་རིག་་་་
པ་རང་བྱུང་ཡེ་ཤེས་གདོད་ནས་ཡེ་སངས་རྒྱས་པའི་རང་བཞིན་ཅན་ཏེ་མངོན་དུ་གྲུབ་
པས་སོ། །གཉིས་པ་ལ་བརྒྱད་དེ། ཐེག་པ་དུ་མ་སྟོན་པའི་རྒྱུ་བརྗོད་པ། ཕུན་སུམ་
ཚོགས་པ་གསུམ་དུ་སྣང་ཚུལ། རྣལ་འབྱོར་བཞིར་དབྱེ་བ། ཆེ་བ་ལྔར་བསྟན། སྒྲོ་
སྐུར་བསལ་བ། རྩོལ་སྒྲུབ་ཏུ་ཞེན་པ་དོར་བ། ཐེག་པ་དགུར་དབྱེ་བ། དོན་བསྡུ་
བའོ༑ ༑དང་པོ་ནི། འོ་ན་ཆོས་ཐམས་ཅད་བྱང་ཆུབ་ཀྱི་སེམས་གཅིག་གི་རང་བཞིན་
ཡིན་ན་དེ་ལ་དུ་མར་བསྒྲུངས་ཤིང་བསྟན་པའི་རྒྱུ་མཚན་ཅི་ཡིན་ཞེ་ན། འདི་ལྟར་་་་
ཀུན་བྱེད་བྱང་ཆུབ་སེམས་ཀྱི་མདོ་རྩ་གཅིག་པུ་རུ་ཆོས་ཐམས་ཅད་ཡེ་ནས་འདུ་་་་་
- 74 -



E
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཤིང་གཉིས་སུ་མེད་པ་ཡིན་མོད། འོན་ཀྱང་དེ་ཡི་དོན་ལ་སེམས་ཤིང་བཟང་ངན་་་་
བླང་དོར་སོགས་སུ་རྟོག་པ་ལ་དགའ་བས་ཏེ་དགའ་བའི་གདུལ་བྱ་སྤྲོས་པ་ལ་འཆེལ་
བ་རྣམས་ཀྱི་ངོར་ཐེག་པའི་རྣམ་གྲངས་རྣམ་པར་བསྒྲུངས་ཤིང་བསྟན་པ་ནི། །འཇིག་
རྟེན་པ་དང་མྱ་ངན་ལས་འདས་པའི་ཐེག་པ་གཉིས་དང་གཞན་ཡང་ཐེག་པའི་རིམ་པ་
དགུ་ལ་སོགས་པའི་གྲངས་ལ་དགའ་བ་རྣམས་རྫོགས་པ་ཆེན་པོའི་དོན་ལ་རིམ་གྱིས་
དྲང་བའི་ཆེད་དུ་ཀུན་བྱེད་ང་ཡིས་བསྟན་པ་ཡིན་ནོ་ཞེས་གཉིས་མདོ་རྣམ་པ་་་་་་
བགྲངས་བའི་མདོའི་དོན་བསྟན་པའོ། །
གཉིས་པ་ནི། ཆོས་རྣམས་ཀྱི་གནས་ལུགས་ཇི་བཞིན་པའི་རང་བཞིན་ཆོས་ཉིད་བྱང་
ཆུབ་ཀྱི་སེམས་ཆོས་སྐུ་ཐིག་ལེ་ཉག་གཅིག་གི་རང་བཞིན་དུ་གནས་པ་ལ་ལྡོག་ཆ་
སྒོ་ནས་སེམས་ཉིད་རང་བྱུང་གི་ཡེ་ཤེས་དེ་ལ་སྟོང་གསལ་ཐུགས་རྗེ་ཡི་རང་བཞིན་་་་
རྣམ་པ་གསུམ་དུ་སྣང་བས་རང་བཞིན་གསུམ་པོ་དེ་ཉིད་ཀྱི་རྩལ་ལས་ནི་རྩོལ་མེད་་་་
ཤུགས་འབྱུང་དུ་བཀོད་པའི་ངོ་བོ་སྟོན་པ་ཕུན་སུམ་ཚོགས་པ་སངས་རྒྱས་དང་།
བསྟན་པ་ཕུན་སུམ་ཚོགས་པ་དམ་ཆོས་དང་། འཁོར་ཕུན་སུམ་ཚོགས་པ་དགེ་འདུན་
གྱི་ངོ་བོ་ཡིན་པས་མཆོག་གསུམ་གྱི་རང་བཞིན་དུ་སྣང་བ་སྟེ། དེ་རྣམས་ནི་ཐེག་པའི་
རིམ་པ་རྣམས་གང་ལས་འབྱུང་བའི་གཞི་ཕུན་སུམ་ཚོགས་པའི་ཆོས་རྣམས་ཇི་ལྟར་་་་
སྣང་བའི་ཚུལ་ཉིད་དོ་ཞེས་གསུམ་མདོ་ཕུན་སུམ་ཚོགས་པའི་མདོ་ཉིད་བསྟན་པའོ། །
གསུམ་པ་ནི། འདི་ལྟར་བྱང་ཆུབ་ཀྱི་སེམས་གཉིས་སུ་དབྱེ་བ་མེད་པར་རང་བྱུང་
འདུས་མ་བྱས་པའི་ཡེ་ཤེས་གཅིག་གི་རང་བཞིན་ལཾ་ལམ་ལ་བགྲོད་པར་བྱེད་པའི་་་་
རྣལ་འབྱོར་བ་ཀུན་འབྲེལ་ཞིང་ཉམས་སུ་བླང་བས་ཆོས་ཉིད་བྱང་ཆུབ་ཀྱི་སེམས་་་་་་
རྣལ་མ་གཅིག་པུའི་རང་བཞིན་ལ་བློ་འབྱོར་ཚུལ་གྱི་སྒོ་ནས་སེམས་དཔའི་རྣལ་་་་་་
འབྱོར་ཕྱི་རྒྱུད་སྡེ་གསུམ་དང་། རྣལ་འབྱོར་ཆེན་པོ་མ་ཧཱ་ཡོ་ག་དང༌། རྗེས་སུ་རྣལ་
འབྱོར་ཨ་ནུ་ཡོ་ག་དང་། ཤིན་ཏུ་རྣལ་འབྱོར་ཨ་ཏི་ཡོ་ག་སྟེ་དབྱེ་བ་རྣམ་པ་བཞི་རུ་
བྱུང་བ་ཡིན་ན་ཡང་། དེ་དག་གིས་རྟོགས་བྱ་ཆོས་ཀྱི་དབྱིངས་སམ་ཆོས་ཉིད་རང་བྱུང་
-75 -



ལེའུ་དྲུག་པ།
གི་ཡེ་ཤེས་ལ་ཐ་དད་མེད་པས་རྣལ་འབྱོར་རྣམ་པ་བཞི་བོ་དེ་ཡི་ཡུལ་དུ་ཆོས་ཉིད་་་་་
བྱང་ཆུབ་ཀྱི་སེམས་འདི་ཉིད་གཅིག་པུ་བསྟན་པ་ཡིན་ནོ་ཞེས་དེས་ནི་བཞི་མདོ་་་་་
བྲག་འབྱེད་པའི་མདོའི་དོན་བསྟན་པའོ། །
བཞི་བ་ནི། འདི་ལྟར་ངོ་བོ་སེམས་ཉིད་རང་བྱུང་གི་ཡེ་ཤེས་གཅིག་གི་རང་བཞིན་
ཡིན་པ་ལ་ལྡོག་པས་དབྱེ་ན་ཆེ་བ་རྣམ་པ་ལྔར་བསྟན་ཏེ། ཇི་ལྟར་སྣང་བའི་ཆོས་་་་་
ཐམས་ཅད་སྤོང་འགོག་སྦྱོང་ལ་མི་ལྟོས་པར་མངོན་སུམ་པར་སངས་རྒྱས་པའི་་་་་་
བས་ནི་མཚན་ཉིད་སྡེ་གསུམ་ལས་གྲོལ་ཞིང་ཁྱད་པར་འཕགས་པ་དང་། ཕྱི་རྒྱུད་ཀྱི་
སྐབས་སུ་གཟུང་འཛིན་གྱི་རྟོག་པ་ལོག་པ་དོར་བྱར་ལྟ་བའི་ཆོས་དེ་ཉིད་ཡེ་ནས་་་་་
སངས་རྒྱས་པ་ཡིན་པའི་ཆེ་བས་ནི་ཀྲི་ཡོ་ག་སྡེ་གསུམ་ལས་ཁྱད་པར་དུ་འཕགས་པ་
དང་༑ དེ་ཡང་རྩོལ་སྒྲུབ་ཀྱི་གཞན་དབང་ལ་རག་མ་ལུས་པར་ཆོས་ཐམས་ཅད་རང་
བྱུང་ཡེ་ཤེས་ཀྱི་བདག་ཉིད་ཆེན་པོར་སངས་རྒྱས་པའི་ཆེ་བས་ནི་མ་ཧཱ་ཡོ་ག་ལ་་་་་་
ཁྱད་པར་འཕགས་པ་དང༌། དེ་ཡང་རྒྱུ་འབྲས་ཀྱི་མཚན་མ་ཀུན་ལས་འདས་དེ་
ཐམས་ཅད་ཆོས་ཀྱི་དབྱིངས་སུ་སངས་རྒྱས་པའི་ཆེ་བས་ནི་ཨ་ནུ་ཡོ་ག་ལས་ཁྱད་པར་
འཕགས་པ་དང་། སངས་རྒྱས་ཞེས་པ་དེ་ཡང་མིང་གི་བླ་དྭགས་ཙམ་ལསམེད་པས་
སངས་རྒྱས་མེད་པའི་ཆེ་བས་ནི་ཨ་ཏི་ཡོ་ག་རང་གི་ཆོས་ཐམས་ཅད་སངས་རྒྱས་པར་
བལྟ་བའི་ཞེན་པ་དང་བྲལ་ནས་ལ་བཟླ་བ་སྟེ། རིན་པོ་ཆེའི་རྒྱན་ལས། མངོན་པར་
སངས་རྒྱས་ཆེ་བས་ནི། །གསུམ་གྲོལ་རང་གཞུང་ཨ་ཏི་དངོས། །ཐམས་ཅད་དེ་ཡིན་
བླང་དོར་བྲལ། །ཡོ་ག་ཨ་ཏིར་ལ་བཟླའོ། །རྩོལ་སྒྲུབ་མི་གནས་བདག་ཉིད་ཆེ། །མ་
ཧཱ་ཨ་ཏིར་ལ་བཟླའོ། །ཆོས་དབྱིངས་ངང་ལས་རྒྱུ་འབྲས་འདས། །ཨ་ནུ་ཨ་ཏིར་ལ་
བཟླའོ། །ཐམས་ཅད་བླ་དྭགས་རྒྱས་བཏབ་པས། །སངས་རྒྱས་མེད་པའི་ཆེ་བ་སྟེ། །
ཨ་ཏི་ཡོ་ག་ཨ་ཏི་འོ། །ཞེས་གསུངས་ཏེ། དེ་ལྟར་ཆེ་བ་ལྔ་བསྟན་པ་དེ་བྱང་ཆུབ་
སེམས་ཀྱི་རང་བཞིན་ལ་དེ་ལྟ་བུའི་ཡོན་ཏན་ལྔ་དང་ཡེ་ནས་ལྡན་པ་ཡིན་པས་རང་་་་
- 76 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བཞིན་ལྔ་པོ་དེ་ལ་ཆེ་བ་ལྟར་མིང་དུ་བཏགས་ནས་བསྟན་པ་ཡིན་ཏེ་འདིས་ནི་་་་་་
མདོ་ཆེ་བ་ལྔ་ཡི་མདོ་བསྟན་པའོ། །
ལྔ་པ་ནི། ཆོས་ཐམས་ཅད་བྱང་ཆུབ་སེམས་ཀྱི་རང་བཞིན་ངེས་པའི་དོན་གྱི་བདེན་
པ་གཅིག་གི་རང་བཞིན་ཡིན་པ་ལ་ཐེག་པ་འོག་མ་པ་རྣམས་ཀྱིས་དེ་ལྟར་མ་རྟོགས་་་་
པར་རང་རང་གི་གྲུབ་མཐའ་ལ་ཞེན་ནས་དངོས་པོའི་གནས་ཚུལ་དང་མཐུན་པའི་་་་་
ཡང་དག་པའི་དོན་ཡིན་མིན་དུ་ལྟ་བའི་དགག་སྒྲུབ་ཀྱི་སྒྲོས་ཏེ་སྒྲོ་བཏགས་སྣ་ཚོགས་
པ་བྱུང་བས་གོལ་ས་དང་སྒྲིབ་པ་རྔམ་པོ་ཆེ་དང་ཐེ་ཚོམ་གྱི་རྟོག་པ་བསམ་ཡས་་་་་
ཞིག་བྱུང་བ་ཀུན་ནི་ཚུར་བསྡུ་ན་ངེས་ཐོབ་ཀྱི་ཐེག་པ་དྲུག་ལ་ལྟོས་པའི་གོལ་སྒྲིལ་་་་་
དྲུག་དྲུག་ཏུ་བསྟན་པ་དེ་དག་གི་གཉེན་པོ་ནི་ཀུན་བྱེད་བྱང་ཆུབ་ཀྱི་སེམས་རྩོལ་སྒྲུབ་
དང་བློ་རྣམ་པར་རྟོག་པའི་ཡུལ་ལས་འདས་པའི་རང་བཞིན་མ་ནོར་བར་མཐོང་བས་
སེལ་བར་བྱེད་པ་ཡིན་ནོ་ཞེས་པ་སྟེ་དེ་ནི་དྲུག་མདོ་གོལ་སྒྲིབ་བསྟན་པའི་མདོའི་དོན་
ནོ༑ ༑དེས་ན་དེ་ལྟ་བུའི་ཡོད་མེད་སྒྲོ་སྐུར་གྱི་མཐའ་ལ་ཞེན་པ་དང་ཐེ་ཚོམ་གྱི་རྟོག་པ་
ཐམས་ཅད་བསལ་བའི་ཕྱིར་དུ་ཆོས་ཉིད་དེ་བཞིན་ཉིད་ཀྱི་རང་བཞིན་སྙིང་པོ་བྱང་་་་
ཆུབ་ཀྱི་སེམས་དེ་ཉིད་རྒྱུ་འབྲས་སྤང་བླང་ཐམས་ཅད་ལས་འདས་པས་ཅིར་ཡང་རྣམ་
པར་མི་རྟོག་པས་སམ་མི་རྟོག་པའི་ཚུལ་གྱིས་མ་ནོར་ཇི་བཞིན་དུ་ངེས་པའི་ལུང་དེ་་་
གཏན་ལ་འབེབས་པར་གསུངས་པ་ནི་བདུན་མདོ་གཏན་ལ་འབེབས་པའི་མདོ་ལས་
བསྟན་ཏེ། དེ་ལྟར་ཡང་བྱང་ཆུབ་སེམས་ཀྱི་མདོ་དེ་ལས། ལུང་གསུམ་མན་ངག་བཞི་
བདུན་གྱིས། །ངེས་པར་གཏན་ལ་འབེབས་པར་བཤད། །ཅེས་གསུངས་པ་ལྟར་་་
ལུང་གསུམ་དང་མན་ངག་བཞི་སྟེ་བདུན་གྱིས་གཏན་ལ་དབབས་པར་གསུངས་ཏེ།
དེ་ལ་ལུང་གསུམ་ནི་སྙན་ཁུང་བརྒྱུད་པའི་ལུང་དང་། མངོན་དུ་ཕྱུང་བའི་ལུང་དང་།
གཏན་ལ་འབེབས་པའི་ལུང་གསུམ་སྟེ། དེ་ལས་དང་པོ་ལའང་ཆོས་སྐུའི་བྱིན་གྱིས་
རླབས་ཀྱིས་བཤད་པ་ལ་སོགས་པ་སྟོན་པ་སྐུ་གསུམ་གྱིས་རང་བཞིན་རྫོགས་པ་ཆེན་
པོའི་ཆོས་རྣམས་གསུངས་པ་ནི་འཕགས་པའི་ཡེ་ཤེས་ཀྱི་སྙན་ཁུང་དུ་བརྒྱུད་པ་དང་།
- 77 -



ལེའུ་དྲུག་པ།
སངས་རྒྱས་རབ་བདུན་ལ་སོགས་པས་འཁོར་གྱི་གང་ཟག་རྣམས་ཀྱི་སྐལ་པ་དང་་་་
འཚམ་པར་ཐེག་པ་ཐུན་མོང་པའི་ཆོས་རྣམས་གསུངས་པ་གང་ཟག་རྣ་བའི་དབང་་་་་
པོར་བརྒྱུད་པ་སྟེ་གཉིས་སུ་གསུངས་ལ། གཉིས་པ་ནི་ཆོས་ཉིད་མངོན་དུ་ཕྱུང་བའི་
ལུང་ཐེག་པའི་རིམ་པ་རྣམས་ཏེ་དེ་ཡང་ཚིག་དང་ཡི་གེས་མཚོན་དུ་ཡོད་པར་གསུངས་
པ་ཐམས་ཅད་དྲང་བའི་ལུང་དང་། ཆོས་ཉིད་བྱང་ཆུབ་སེམས་ཀྱི་རང་བཞིན་སྒྲ་དང་
ཚིག་གིས་མཚོན་དུ་མེད་པར་བསྟན་པ་རྣམས་ངེས་པའི་ལུང་དང་རྣམ་པ་གཉིས་སུ་་་
གསུངས་སོ། །
གསུམ་པ་ནི་རྩོལ་བཅས་ཀྱི་ཐེག་པ་འོག་མ་པ་རྣམས་ཀྱིས་ཆོས་ཉིད་ཀྱི་དོན་་་་་
བཞིན་གཏན་ལ་མ་ཕེབ་པ་ཨ་ཏི་རྫོགས་པ་ཆེན་པོས་ཆོས་ཐམས་ཅད་རྒྱུ་འབྲས་སྤང་་
བླང་ལ་མི་ལྟོས་བར་སེམས་ཉིད་རང་བྱུང་གི་ཡེ་ཤེས་གཅིག་ཏུ་འདུས་པར་བསྟན་་་་་
པས་ཆོས་རྣམས་ཀྱིས་ཡིན་ལུགས་ཇི་བཞིན་པར་གཏན་ལ་ཕེབ་པར་བསྟན་པའོ། །
མན་ངག་བཞི་ལ་བཞི་ཚན་གཉིས་སུ་གསུངས་པ་ལས། དང་པོ་བཞི་ནི་ངེས་པ་བཞི་
ཡི་མན་ངག་དང་། མི་རིག་རིག་པར་བཤད་པ་གསུམ་དང་། སྐབས་དང་ཕྱག་རྒྱའི་
མན་ངག་གཉིས་དང་། དེ་ཉིད་ལམ་གྱི་མན་ངག་དང་བཞིའོ། །དེ་ལས་དང་པོ་ངེས་
པ་བཞི་ནི་ཡེ་ཤེས་ལ་སྤང་ལེན་མེད་པར་ངེས་པ་དང་། སྙིང་རྗེ་ཕྱོགས་རིས་མེད་པར་
ངེས་པ་དང་། འབྱུང་ལྔ་སངས་རྒྱས་ཉིད་དུ་ངེས་པ་དང་། རྒྱུ་རྐྱེན་བྲལ་བའི་སེམས་་
ལ་གཉེན་པོ་མེད་པར་ངེས་པ་བཞིའོ། །
མི་རིགས་རིགས་པར་བཤད་པ་གསུམ་ནི། སེམས་ལས་མ་བྱུང་བའི་སངས་རྒྱས།
རྒྱུ་ལས་མ་བྱུང་བའི་འབྲས་བུ། ལུང་ལས་མ་བྱུང་བའི་མན་ངག་གསུམ་འོག་མའི་བློ་
ལ་མི་འཐད་ཅིང་རྫོགས་པ་ཆེན་པོའི་མན་ངག་གིས་རིགས་ཤིང་འཐད་པར་བཤད་་་་
པའོ༑ ༑སྐབས་དང་ཕྱག་རྒྱའི་མན་ངག་ལས་སྐབས་ཉི་ཤུ་རྩ་བདུན་ནི། ཆོས་ཉིད་ཀྱི་
སྐབས་དང་། རང་བཞིན་དུ་གནས་པའི་སྐབས་དང་། བཙལ་བ་དང་བྲལ་བའི་སྐབས་
༤ 78 -



A
!
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལ་སོགས་པ་ཉེར་བདུན་སྟེ། དེ་ཉིད་ལས། ཅི་ལྟར་སྣང་བའི་ཆོས་རྣམས་ཀུན། །ཡེ་
ནས་འདུས་བྱས་མ་ཡིན་པས། །ཆོས་ཉིད་དག་ཏུ་གནས་པ་དེ། །ཆོས་ཉིད་སྐབས་
ཞེས་བསྟན་པ་ཡིན། །ཞེས་སོགས་ཀྱིས་བསྟན་པ་ལྟར་ལ། ཕྱག་རྒྱ་ཉེར་ལྔ་ནི།
མཚན་མའི་ཡུལ་ལས་འདས་པའི་ཕྱག་རྒྱ་དང་། ཐབས་ཤེས་གཉིས་སུ་མེད་པའི་ཕྱག་
རྒྱ་༔ དབྱིངས་ཡེ་གཉིས་སུ་མེད་པའི་ཕྱག་རྒྱ་ལ་སོགས་པ་སྟེ། དེ་ལས་མཚན་མའི་ཡུལ་
ལ་མི་གནས་ཏེ། ཡེ་ཤེས་ཆེན་པོའི་ཕྱག་རྒྱ་ཡིན། །ཐབས་དང་ཤེས་རབ་གཉིས་མེད་
པ། །ཡེ་ཤེས་ཆེན་པོའི་ཕྱག་རྒྱ་ཡིན། །ཅེས་པ་ལ་སོགས་པས་བསྟན་པ་ལྟར་རོ། །དེ་
ཉིད་ལམ་གྱི་མན་ངག་ལ་རྣལ་འབྱོར་རྣམ་པ་བཞི་བོ་རེ་རེ་བཞིན་དུ་སེམས་དང་ཆོས་་
དང་ཡེ་ཤེས་དང་ངོ་བོ་དག་གི་མན་ངག་བཞི་རེར་ཕྱེ་བས་དེ་ཉིད་རྣམ་པ་བཅུ་དྲུག་ཏུ་
གསུངས་ཏེ་དེ་ལས་ཤིན་ཏུ་རྣལ་འབྱོར་དེ་ཉིད་ནི། རྣམ་པ་བཞི་རུ་བགྲངས་བར་བྱ། །
སངས་རྒྱས་སེམས་ཅན་རྒྱུད་དྲུག་ཀུན། །མ་བཅོས་སེམས་ཀྱི་དེ་ཉིད་དོ། །སྣང་སྲིད་
སྣོད་བཅུད་ཐམས་ཅད་ཀུན། །མ་བཅོས་ཆོས་ཀྱི་དེ་ཉིད་དོ། །དུས་གསུམ་བསྐྱོད་པ་
མེད་པ་ནི། །མ་བསྒྲིབས་ཡེ་ཤེས་དེ་ཉིད་དོ། །ཐམས་ཅད་ཡོངས་སུ་རྫོགས་པ་ནི། །
ངོ་བོ་དག་གི་དེ་ཉིད་དོ། །ཀུན་ཏུ་རྣལ་འབྱོར་དེ་ཉིད་ནི། །རྣམ་པ་བཞི་རུ་བགྲང་བར་
བྱ། །ཆོས་དབྱིངས་ཇི་ལྟར་རིག་པ་དེ། །དེ་ནི་སེམས་ཀྱི་དེ་ཉིད་ཡིན། །དབྱིངས་ཉིད་
ཅིར་ཡང་བཅོས་མེད་པས། །དེ་ནི་ཆོས་ཀྱི་དེ་ཉིད་ཡིན། །དབྱིངས་དང་ཡེ་ཤེས་་་
གསལ་བ་ནི། །དེ་ནི་ཡེ་ཤེས་དེ་ཉིད་ཡིན། །དབྱིངས་དང་ཡེ་ཤེས་གཉིས་མེད་པས། །
དེ་ནི་ངོ་བོ་དེ་ཉིད་ཡིན། །རྣལ་འབྱོར་ཆེན་པོའི་དེ་ཉིད་ཀྱང་། །རྣམ་པ་བཞི་རུ་ཤེས་
པར་བྱ། །ཡི་གེ་ཧཱུྃ་ལ་སོགས་པ་ནི། །དེ་ལས་ཐམས་ཅད་བསྐྱེད་པ་ནི། །སེམས་ཀྱི་
དེ་ཉིད་ཡིན་པར་བཤད། །ཕུང་པོ་འབྱུང་བ་རྣམ་ཤེས་ཡུལ། །སྣང་ལ་རང་བཞིན་་་་
མེད་པས་ནི། །ཡེ་ནས་ཆོས་ཉིད་དེ་ཉིད་ཡིན། །དེ་ལྟར་མ་བསྒྲིབས་གསལ་བ་ནི། །
ཡེ་ཤེས་དག་གི་དེ་ཉིད་ཡིན། །བདག་ཉིད་ཆེན་པོར་གྲུབ་པ་ནི། །ངོ་བོ་དག་གི་དེ་
ཉིད་དོ། །སེམས་དཔའི་རྣལ་འབྱོར་དེ་ཉིད་ཀྱང་། །རྣམ་པ་བཞི་རུ་བགྲང་བར་བྱ། །
- 79 -



ལེའུ་དྲུག་པ།
གང་ཞིག་ཏིང་འཛིན་སྡོམ་གནས་ནས། །སྡོམ་དེ་ཡིད་ལ་གང་གནས་པ། །སེམས་ཀྱི་
དེ་ཉིད་ཡིན་པར་བཤད། །ཏིང་འཛིན་ཆགས་པ་མེད་པ་ནི། །ཆོས་ཀྱི་དེ་ཉིད་ཡིན་
པར་བཤད། །རིགས་དང་ཁ་དོག་སོ་སོར་གསལ། །ཡེ་ཤེས་དག་གི་དེ་ཉིད་ཡིན། །
རིགས་བཞི་ཕྱག་རྒྱ་ཆེན་པོ་བཞི། །ངོ་བོ་དག་གི་དེ་ཉིད་ཡིན། །དེ་ཉིད་རྣམ་པ་བཅུ་
དྲུག་ནི། །ལམ་གྱི་ལུང་དུ་ཤེས་པར་བྱ། །ཞེས་གསུངས་སོ། །
བཞི་ཚན་གཉིས་པ་ནི། བྱང་ཆུབ་སེམས་ཀྱི་མན་ངག་དང་། སྦྱོར་བ་མེད་པའི་མན་
ངག་དང་། དུས་གསུམ་གཏན་ཚིག་མན་ངག་དང་། ལུང་ཆེན་ཁུངས་ཀྱི་མན་ངག་་་་
བཞི་ལས། དང་པོ་ནི་ཆོས་ཐམས་ཅད་ཀྱི་འབྱུང་གནས་སྙིང་པོ་བྱང་ཆུབ་ཀྱི་སེམས་་་་
ཉིད་གཟུང་འཛིན་སྤྲོས་པའི་མཚན་མ་ཀུན་ལས་འདས་པས་བླང་དོར་ཐམས་ཅད་་་་་
དང་བྲལ་བར་བསྟན་པའོ། །གཉིས་པ་ནི་ཆོས་ཐམས་ཅད་བྱང་ཆུབ་སེམས་ཀྱི་རང་
བཞིན་ལས་གཉིས་ཆོས་སུ་གྲུབ་པ་གང་ཡང་མེད་པས་ཐབས་དང་ཤེས་རབ།
དབྱིངས་དང་ཡེ་ཤེས། ཡུལ་དང་ཡུལ་ཅན། རྒྱུ་དང་འབྲས་བུ་ལ་སོགས་གཉིས་སུ་་
སྦྱར་བ་གང་ཡང་མེད་པར་བསྟན་པའོ། །གསུམ་པ་ནི་སེམས་ཉིད་སྐྱེ་འགག་མེད་པ་
འདུས་མ་བྱས་པའི་རང་བཞིན་ལ་དུས་གསུམ་གྱི་དབྱེ་བ་མེད་པར་བསྟན་པའོ། །
བཞི་པ་ནི་སེམས་ཉིད་རྫོགས་པ་ཆེན་པོས་ཆོས་ཐམས་ཅད་གཏན་ལ་འབེབས་པར་
བསྟན་པ་སྟེ་རྒྱས་པར་རྒྱུད་དེ་ལས་རྟོགས་པར་བྱའོ། །དྲུག་པ་ནི། གོང་དུ་བསྟན་པ་
དེ་ལྟར་བྱང་ཆུབ་སེམས་ཀྱི་གཤིས་ལུགས་སྒྲོ་སྐུར་དང་བྲལ་བར་མ་ནོར་ངེས་པའི་
དོན་ཇི་བཞིན་དུ་གཏན་ལ་ཕབ་པ་དེ་ཉིད་ལ་ཡིད་ཆེས་མངོན་སུམ་དུ་བསྟན་པའི་
ཕྱིར་དུ་རང་བཞིན་བཅུ་ལ་རྩོལ་ཞིང་བསྒྲུབ་ཏུ་མེད་པར་ལ་དོར་བར་བྱེད་པའི་མན་
ངག་ནི། དེ་ཉིད་ལས། སེམས་ཀྱི་རང་བཞིན་འདི་ལྟ་སྟེ། །ལུང་ཆེན་རྣམ་པ་བཅུར་
སྣང་སྟེ། །རྫོགས་ཆེན་ཤིན་ཏུ་རྣལ་འབྱོར་གྱི། །ལྟ་བ་བསྒོམ་དུ་མེད་པ་ཡིན། །དམ་
ཚིག་བསྲུང་དུ་མེད་པ་ཡིན། ། ཕྲིན་ལས་བཙལ་དུ་མེད་པ་ཡིན། །ཡེ་ཤེས་སྒྲིབ་པ་
- 80 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མེད་པ་ཡིན། །ས་ལ་སྦྱང་དུ་མེད་པ་ཡིན། །ལམ་ལ་བགྲོད་དུ་མེད་པ་ཡིན། །ཕྲ་བ་
གཟུང་འཛིན་བྲལ་བ་ཡིན། །རྒྱུད་ཀྱི་རང་བཞིན་འབྲེལ་བ་ཡིན། །ལུང་གི་རང་
བཞིན་ཐོག་ཏུ་འབེབས། །མན་ངག་དག་གིས་ལ་ཡང་བཟླ། །རྫོགས་ཆེན་ཤིན་ཏུ་
རྣལ་འབྱོར་གྱི། །རང་བཞིན་བཅུ་ནི་དེ་ལྟར་རོ། །ཞེས་གསུངས་པ་ལྟ་བུའི་ཡིད་ཆེས་
པ་ཡི་ངེས་པའི་ལུང་བཅུ་བསྟན་པ་ཡིས་བླང་དོར་རྩོལ་སྒྲུབ་ཀྱི་བྱ་བ་མེད་པའི་དོན་
བསྟན་པ་དེ་ལ་ཡིད་ཆེས་པའི་ངེས་ཤེས་གཏིང་ནས་འདྲོངས་པའི་ཕྱིར་དུ་བརྒྱད་མདོ་
ངེས་པར་བསྟན་པའི་མདོ་ལས་མེད་པའི་མན་ངག་རྣམ་པ་བརྒྱད་དང་། ངེས་པ་ལྔ་
དང་མ་ངེས་གསུམ་སྟེ་བརྒྱད་ཚན་གཉིས་སུ་བསྟན་ཏེ། དེ་ལ་མེད་པའི་མན་ངག་
བརྒྱད་ནི། དེ་ལས་སེམས་ལ་སྐྱེ་འཇིག་མེད་པ་དང་། དོན་ལ་བསྒོམ་དུ་མེད་པ་དང་།
སྤྱོད་པ་བླང་དོར་མེད་པ་དང་། ལམ་ལ་བསྒྲོད་དུ་མེད་པ་དང་། རྣམ་པ་བགྲང་དུ་
མེད་པ་དང་། སེམས་ལ་ངོ་བོ་མེད་པ་དང་། ཆོས་ཉིད་མཚོན་དུ་མེད་པ་དང༌། སྒོ་
སྐུར་གདགས་སུ་མེད་པ་བརྒྱད། ཅེས་དེ་དག་གི་རྒྱུ་མཚན་དང་བཅས་གསུངས་སོ།
།བརྒྱད་ཚན་གཉིས་པ་ལ་ངེས་པ་ལྔ་དང་། མ་ངེས་པ་གསུམ་སྟེ་བརྒྱད་ལས། ངེས་
པ་ལྔ་ནི། ཡང་དེ་ལས། ངེས་པ་ལྔ་ནི་གང་ཞེ་ན། །དུས་ལ་ཁྱད་པར་མེད་པར་ངེས།
།བླ་མ་མཆོད་པར་མཉམ་པར་ངེས། །མཆོད་པ་བསྔོ་རུ་མེད་པར་ངེས། །དཀའ་སླ་
མཚོན་དུ་མེད་པར་ངེས། །བདེ་དང་སྡུག་བསྔལ་རྒྱུ་མཐུན་ངེས། །ཞེས་དང་། མ་ངེས་
གསུམ་ནི། དེ་ལས། ཆོས་ཀྱི་རང་བཞིན་མ་ངེས་དང་། །བློ་ཡི་རང་བཞིན་མ་ངེས་
དང༌༑ སྣ་ཡེ་ཤེས་རང་བཞིན་མ་ངེས་གསུམ། །ཅེས་གསུངས་ལ་རྒྱས་པར་རྒྱུད་དེ་
ཉིད་དུ་བལྟ་བར་བྱའོ། །བདུན་པ་ནི། འདི་ལྟར་ཆོས་ཐམས་ཅད་ཀྱི་གནས་ལུགས་
ཆོས་ཉིད་བྱང་ཆུབ་ཀྱི་སེམས་ལ་རྒྱུ་འབྲས་བླང་དོར་ཅིར་ཡང་མི་དམིགས་པས་དེ་ལ་
བགྲོད་པར་བྱེད་པའི་ཐེག་པའི་དབྱེ་བ་མེད་པར་གྲུབ་ཀྱང་གདུལ་བྱ་རྣམས་ཀྱི་ཆོས་་་་
ཉིད་ཀྱི་དོན་རང་རང་གིས་ཇི་ལྟར་མཐོང་ཚུལ་བཞིན་བདེན་པའི་ངག་གིས་ཐེག་པའི་
ཚིག་དགུ་སྨྲས་པ་ནི་ཆོས་རྣམས་ཀྱི་སྙིང་བོ་བྱང་ཆུབ་ཀྱི་སེམས་གཅིག་པོ་ལ་སོ་སོའི་
- 81 -



ལེའུ་དྲུག་པ།
བློས་མཐོང་བའི་ཚུལ་གྱིས་ཡུལ་དགུ་བྱུང་བ་བཞིན་རྣལ་འབྱོར་རང་རེས་ཏེ་རང་རང་
སོ་སོས་ཇི་ལྟར་མཐོང་བའི་དོན་རྣམས་རྗོད་བྱེད་ཀྱི་བདེན་པའི་ཚིག་དགུ་སྨྲས་པ་དེ་་
ཐམས་ཅད་དོན་ལ་སེམས་ཉིད་རྫོགས་པ་ཆེན་པོའི་བྱིན་བརླབ་ལས་བྱུང་བ་ཡིན་་་་་
པར་དགུ་མདོ་ཐེག་པ་ཡས་འབུབས་ཀྱི་མདོ་ལས་གསུངས་ཏེ། དེ་ཉིད་ལས། ཀྱེ་
འདུས་པའི་ཚོགས་ཆེན་ང་ཉོན་ཅིག །ཆོས་ཉིད་རང་བཞིན་སེམས་ཉིད་དེ། །སེམས་
ཉིད་རང་བཞིན་རྫོགས་པ་ཆེ། །རྫོགས་ཆེན་ཆོས་ཉིད་སྐྱེ་མེད་ལས། །སྐྱེ་བའི་ཆོ་
འཕྲུལ་འབྱུང་བའི་ཕྱིར། །ལོངས་སྤྱོད་རྫོགས་སྐུ་སྤྲུལ་པའི་སྐུ། །སུམ་བརྒྱུད་དགུ་
ཕྲུག་རྣམ་སྤྲུལ་པ། །ཚིག་དང་ཡི་གེ་དགུར་གྲགས་ཏེ། །ཐེག་པ་རྣམ་པ་དགུ་རུ་བསྟན།
།དེ་ཡང་གང་དང་གང་ཞེ་ན། །ཉན་ཐོས་རང་རྒྱལ་ཐེག་ཆེན་གསུམ། །སྤྲུལ་པའི་སྐུ་
ཡི་གསུང་དུ་བསྟན། །ཀྲི་ཡ་ཡོ་ག་ཕྱི་བ་གསུམ། །ལོངས་སྤྱོད་རྫོགས་སྐུའི་བསྟན་
པར་གྲགས། །བསྐྱེད་དང་རྫོགས་དང་རྫོགས་ཆེན་གསུམ། །ཆོས་ཀྱི་སྐུ་ཡི་གསུང་དུ་
བསྟན། །སྐུ་གསུམ་ཡཱ་ན་རྣམ་པ་དགུ། །རྫོགས་པ་ཆེན་པོའི་བྱིན་གྱིས་རློབས་ཞེས་
གསུངས་སོ། །
བརྒྱད་པ་ནི། དེ་ལྟར་དབྱེ་བ་སྣ་ཚོགས་བྱས་ཀྱང་དོན་ལ་ཀུན་བྱེད་བྱང་ཆུབ་ཀྱི་་་
སེམས་སྲིད་ཞི་ཀུན་ཁྱབ་ཆེན་པོ་རིག་པ་རང་བྱུང་གི་ཡེ་ཤེས་ང་ལ་འཁོར་བ་དང་མྱ་་་
ངན་ལས་འདས་པའི་ཆོས་ཐམས་ཅད་ལུས་པ་མེད་པར་འདུས་ཤིང་རྫོགས་པ་་་་་་
ཕྱིར་ན་བྱང་ཆུབ་སེམས་ཀྱི་རང་བཞིན་ཡེ་གྲོལ་བསམ་བརྗོད་ལས་འདས་པའི་དོན་་་་
བཅོས་བསྒྱུར་སྤང་བླང་དང་བྲལ་བ་འདི་ཉིད་ཇི་བཞིན་དུ་ཤེས་ན་ཆོས་ཐམས་ཅད་་་་
ཀུན་རང་བྱུང་ཡེ་ཤེས་ཆེན་པོའི་བདག་ཉིད་དུ་གདོད་ནས་མངོན་པར་སངས་རྒྱས་་་་་
པའི་ཚུལ་ཀྱང་ཤེས་པར་འགྱུར་བས་ན་འདི་ཉིད་ཤིན་ཏུ་གལ་ཆེ་བར་ཤེས་པར་གྱིས་
ཤིག་ཅེས་པ་སྟེ། དེ་ལྟར་ཡང་བཅུ་མདོ་ཡོངས་སུ་རྫོགས་པའི་མདོ་ལས། ཅི་ལྟར་
སྣང་བའི་ཆོས་རྣམས་ནི། །བྱང་ཆུབ་སེམས་ལ་རྫོགས་པའི་ཕྱིར། །བྱང་ཆུབ་སེམས་
- 82 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འདི་ཤེས་པར་གྱིས། །བྱང་ཆུབ་སེམས་འདི་ཤེས་པ་དང་། །ཆོས་ཀུན་རང་ལ་་་་་་
རྫོགས་པར་ཤེས། །རང་ལས་བྱུང་བའི་ཆོས་རྣམས་ཀུན། །རང་བྱུང་ཡེ་ཤེས་སེམས་
སུ་ཤེས། །རང་བྱུང་བྱང་ཆུབ་སེམས་འདི་ལ། །མ་ཡིན་པ་ཡི་ཆོས་མེད་པས། །
སེམས་མ་ཡིན་གྱི་ཆོས་ཡོད་མིན། །ཞེས་གསུངས་ལ། དེ་ཡང་འདིར་ཀུན་བྱེད་བྱང་
ཆུབ་ཀྱི་སེམས་ལ་ཆོས་ཐམས་ཅད་རྫོགས་པར་གསུངས་པ་དེ་ཉིད་ཀུན་བཟང་གདོད་
མའི་མགོན་པོའི་ཐུགས་རིག་པ་རང་བྱུང་གི་ཡེ་ཤེས་ཞེས་པ་ཞིག་གཞན་དུ་མེད་པར་་་
ད་ལྟ་སེམས་ཅན་རྣམས་ཀྱི་རང་རང་གི་རྒྱུད་ན་སེམས་ཀྱི་ཆོས་ཉིད་རིག་པ་བ་་་་་་
གཤེགས་སྙིང་པོ་སྤྲོས་བྲལ་རང་བྱུང་གི་ཡེ་ཤེས་གསལ་ཁྱབ་ནམ་མཁའ་ལྟ་བུའི་རང་
བཞིན་དུ་བཞུགས་པ་འདི་ཉིད་སྐུ་གསུམ་གྱི་རྒྱལ་བ་མ་ལུས་པའི་ཐུགས་རང་བྱུང་གི་
ཡེ་ཤེས་དང་ཡེ་ནས་དབྱེར་མེད་གཅིག་གི་ངོ་བོར་གནས་ཤིང་དེའི་ཀློང་དུ་འཁོར་་་་་
འདས་ཀྱི་ཆོས་ཀུན་ཀྱང་མ་བཅོས་མཉམ་པ་ཆེན་པོའི་ངོ་བོར་རྫོགས་པ་ཡིན་པར་་་་་
བསྟན་པ་སྟེ། དེ་ཉིད་ལས། ཆོས་ཐམས་ཅད་བྱང་ཆུབ་ཀྱི་སེམས་ལ་རྫོགས་པར་
བསྟན་པའི་འཕྲོར་འདུས་པའི་འཁོར་ཚོགས་རྣམས་ཀྱིས་སླར་ཡང་ཞུས་པ། ཨེ་མ་ཧོ།
སེམས་དཔའ་རྡོ་རྗེ་ཀུན་ཏུ་བཟང་། །ཇི་ལྟར་སྣང་བའི་ཆོས་རྣམས་ཀུན། །སེམས་
ཡིན་སེམས་མིན་ཆོས་མེད་ན། །བདག་ཅག་འདས་པའི་ཚོགས་ཀྱི་སེམས་སུ་ཡང་། །
ཆོས་ཀུན་རབ་ཏུ་འདུས་ལགས་སམ། །ཞེས་ཞུས་སོ། །
དེ་ལས་སེམས་དཔའ་ཆེན་པོས་དོན་འདི་གསུངས་སོ། །ཀྱེ། འདུས་པའི་ཚོགས་ཆེན་
འདི་རྟོགས་ལ། །འདི་ཡི་དོན་ཀུན་རིག་པར་གྱིས། །སྣང་ཆོས་རྒྱུ་ནི་འབྱུང་ཆེན་ལྔ། །
འབྱུང་ལྔ་རྒྱུ་ནི་བྱང་ཆུབ་སེམས། །སེམས་ཀྱིས་ཆོས་རྣམས་སྣང་བར་བྱེད། སེམས་
མི་སྣང་ལ་ཆོས་མི་སྣང་། །དེས་ན་ཆོས་རྣམས་སེམས་སུ་འདུས། །སེམས་ལ་གཅིག་
ལས་ཡོད་མ་ཡིན། །སེམས་གཅིག་ཀུན་ལ་ཁྱབ་པའི་ཕྱིར། །སངས་རྒྱས་ཡེ་ཤེས་
ཐུགས་ཀྱང་སེམས། །སེམས་ཅན་བག་ཆགས་ཡིད་ཀྱང་སེམས། །སངས་རྒྱས་ཉིད་
ལ་མི་རྟོག་རྒྱས། །སེམས་ཅན་རང་རྟོག་བག་ཆགས་བསྒྲིབ། །རང་བྱུང་སེམས་དེ་མི་
- 83 -



ལེའུ་དྲུག་པ།
གཉིས་གཅིག །གཅིག་ཕྱིར་དུས་གསུམ་སངས་རྒྱས་དང་། །འདུས་ཚོགས་ཁྱེད་
སེམས་དབྱེར་མེད་པས། །སེམས་ཉིད་རྫོགས་པ་ཆེན་པོ་ནི། །ཡོངས་སུ་རྫོགས་པའི་
མདོ་ཞེས་བྱ། །ཞེས་གསུངས་སོ། །གསུམ་པ་ཇི་ལྟར་སྣང་ཡང་རྩ་བ་ཆོས་ཉིད་ལས་
གཞན་མ་ཡིན་པར་བསྟན་པ་ལ་གཉིས་ཏེ་ཐམས་ཅད་སེམས་ཀྱི་རང་བཞིན་་་་་་་
བསྟན་པ་དང་། སེམས་ལས་གཞན་པའི་ཆོས་སུ་མ་གསུངས་པའོ། །
དང་པོ་ནི། གོང་དུ་བཤད་པ་དེ་ལྟར་ཆོས་རྣམས་ཀུན་གྱི་རྩ་བ་ཀུན་བྱེད་རྒྱལ་པོ་བྱང་
ཆུབ་ཀྱི་སེམས་འདི་ཉིད་ཡིན་པའི་ཕྱིར་ན་སྣང་སྲིད་སྣོད་བཅུད་ལ་སོགས་པ་ཇི་ལྟར་
སྣང་བ་ཐམས་ཅད་ཀུན་བྱེད་ང་ཡི་ངོ་བོ་སྣང་བ་ཡིན་ལ་ཆོས་ཉིད་སྐྱེ་མེད་ཀྱི་དབྱིངས་
ལཾས་རྩལ་སྣང་འགག་མེད་ཀྱི་རོལ་བ་ཇི་ལྟར་བྱུང་བ་ཐམས་ཅད་སྟོན་པ་ཀུན་བྱེད་ང་
ཡི་ཆོ་འཕྲུལ་ལམ་སྤྲུལ་པ་ཡིན་པ་དང་། དེ་བཞིན་དུ་ཟིན་པ་དང་མ་ཟིན་པའི་སྒྲ་་་
ཚིག་ཇི་ལྟར་བྱུང་ཞིང་གྲག་པར་སྣང་བ་ཐམས་ཅད་ཀུན་སྟོན་པ་ང་ཡི་བྱང་ཆུབ་་་་་
སེམས་ཀྱི་དོན་བརྗོད་དུ་མེད་པའི་ཀློང་ནས་ཆོས་ཉིད་ཀྱི་རང་སྒྲ་རྗོད་བྱེད་ཚིག་དང་་་་
ཡི་གེའི་སྒྲར་བྱུང་བ་ཡིན་ལ། དུས་གསུམ་གྱི་རྒྱལ་བ་སངས་རྒྱས་རྣམས་ཀྱི་སྐུ་དང་
ཡེ་ཤེས་ལ་སོགས་པའི་ཡོན་ཏན་རྣམས་དང་། སེམས་ཅན་རྣམས་ཀྱི་གནས་དོན་་་
ལུས་ཀྱི་རྣམ་པ་མངོན་སུམ་དུ་སྣང་བ་དེ་དང་མངོན་དུ་མ་སྨིན་པ་བག་ཆགས་ཀྱི་ཚུལ་
དུ་ཡོད་པ་ལ་སོགས་པ་སྣང་སྲིད་སྣོད་བཅུད་ཀྱིས་བསྡུས་པ་ཐམས་ཅད་ཀུན་བྱང་་་་
ཆུབ་ཀྱི་སེམས་ཀུན་བྱེད་རྒྱལ་པོ་ཉིད་ཀྱི་ངོ་བོ་ཡེ་ནས་དེ་ལྟར་གནས་པ་ཡིན་པར་་་་་
གསུངས་པའོ། །གཉིས་པ་ནི། དེས་ན་ཇི་ལྟར་སྣང་བའི་ཆོས་ཐམས་ཅད་རང་་་་་་
སེམས་ལས་བྱུང་ཞིང་སེམས་ཉིད་ཀྱི་ངོ་བོར་མ་གཏོགས་པ་ཡི་ཆོས་གཞན་རྣམས་ནི་
གཅིག་ཀྱང་ཡོད་དོ་ཞེས་སྟོན་པ་ང་ཉིད་ལས་བྱུང་བའི་སངས་རྒྱས་སྔར་འདས་པ་
རྣམས་ལ་ཀུན་བྱེད་རྒྱལ་པོ་ང་ཡིས་ལུང་མ་བསྟན་ལ། ད་ལྟར་དངོས་སུ་བཞུགས་པ་
དང་སླར་ཀྱིས་འབྱོན་པ་ཡི་སངས་རྒྱས་རྣམས་ལ་ཡང་ཀུན་བྱེད་རྒྱལ་པོ་བྱང་ཆུབ་་་་
- 84 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སེམས་ཀྱི་ལུང་མི་སྟོན་ནོ་ཞེས་གསུངས་སོ། །ལེའུའི་མཚན། བྱང་ཆུབ་ཀྱི་སེམས་
ཀུན་བྱེད་རྒྱལ་པོ་ལས་རྩ་བ་གཅིག་པའི་ལེའུ་སྟེ་དྲུག་པའི་འགྲེལ་བའོ།། །།
བཞི་བ་ཆོས་ཐམས་ཅད་གཉིས་སུ་མེད་པའི་རང་བཞིན་རང་སེམས་སྟོན་པར་
མངོན་དུ་ཕྱུང་བའི་ལེའུ་བདུན་པ་ལ་གཉིས་ཏེ། ལེའུའི་དོན་མདོར་བསྟན་པ་དང་།
རྒྱས་པར་བཤད་པའོ། ། །
དང་པོ་ནི། དེ་ལྟར་ཆོས་ཐམས་ཅད་ཀྱི་རྩ་བ་བྱང་ཆུབ་ཀྱི་སེམས་སུ་གཅིག་པར་
བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་ཉིད་ཀྱིས་བྱས་པ་ཡི་རྒྱུ་་་
ལས་བྱུང་བའི་སྣང་སྲིད་འཁོར་འདས་ཀྱི་ཆོས་རྣམས་སོ་སོར་རྣམཾ་པར་དབྱེ་བ་འདི་་་
གསུངས་སོ། །གཉིས་པ་ལ་གསུམ་སྟེ། ཆོས་ཉིད་དམིགས་སུ་མེད་པ་ལས་ཆོས་ཅན་
སྣང་བའི་རང་བཞིན་བཀོད་པའི་ཚུལ་གསུངས་པ་བསྟོད་ཅིང་དྲི་བའི་ཚུལ་གྱི་་་་་
འཁོར་འདས་ཀྱི་རང་བཞིན་ཞུ་བ། དེའི་ལན་རྒྱ་ཆེར་བཤད་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཞེས་བོས་ནས། འདི་ལྟར་ཆོས་ཐམས་ཅད་ཀྱི་
ཆོས་ཉིད་རིག་པ་བྱང་ཆུབ་སེམས་ཀྱི་རང་བཞིན་ནི་སྤང་བླང་བཅོས་བསྒྱུར་ཐམས་་་་་
ཅད་དང་བྲལ་བ་ཆོས་ཉིད་ཡེ་ཇི་བཞིན་པ་ཡི་ངོ་བོ་སྟེ་དེ་ལྟ་བུའི་གཤིས་ལུགས་་་་་་་
འགྱུར་བ་མེད་པ་ཆོས་ཉིད་ཇི་བཞིན་པ་གཉིས་ཆོས་སུ་གྲུབ་པ་མེད་པའི་རང་གནས་་
ཕྱལ་བའི་ཡེ་ཤེས་མི་འགྱུར་བའི་བདེ་བ་ཆེན་པོ་ལ་འཁོར་འདས་ཀྱི་རོལ་པ་ཅི་་་་་
ཡང་མི་འགག་པས་སྣང་བའི་རྣམ་པ་ཀུན་གྱི་མཆོག་དང་ལྡན་པ་ཡིན་མོད། འོན་ཀྱང་
དེ་ལྟར་དུ་སྣང་བའི་དུས་ཉིད་ནས་གཟུང་འཛིན་གྱི་མཚན་མོར་སྣང་བའི་རྣམ་པ་ཀུན་
ཡོངས་ཀྱིས་ཏེ་ཡེ་ནས་མེད་པ་སྤྲོས་བྲལ་ནམ་མཁའ་བཞིན་དུ་རང་བྱུང་འདུས་མ་་་་
བྱས་པ་སྐྱེ་མེད་བསམ་ཡུལ་དང་བྲལ་བར་ཡེ་ནས་གནས་པ་ཡིན་ཏེ། འཕྲུལ་ལྡེ་ལས།
དཔེར་ན་ནམ་མཁའི་གཟུགས་གཅིག་ལ། །ཆུ་ནང་གཟུགས་བརྙན་བསམ་མི་ཁྱབ། །
དེ་བཞིན་རིག་པ་གཅིག་པ་ལ། །རིག་པའི་རྩལ་ཤུགས་བསམ་མི་ཁྱབ། །དཔེར་ན་ཆུ་
ནང་ཟླ་བ་ཡང་། །སྣང་ཡང་དེ་ལ་རང་བཞིན་མེད། །དེ་བཞིན་རིག་པའི་རྩལ་སྣང་
- 85 -



，
----
-
-
ལེའུ་བདུན་པ།
བ༑ ༑སྣང་ཡང་དེ་ལ་རང་བཞིན་མེད། །ཅེས་གསུངས་སོ། །
དེས་ན་ཆོས་ཉིད་ཐིག་ལེ་ཉག་གཅིག་ཏུ་གནས་པ་དེ་ལ་མཚན་འཛིན་གྱི་དམིགས་
པའི་ཡུལ་ལས་འདས་པའི་ཕྱིར་ན་གཅིག་ཅེས་བརྗོད་པ་ལ་སོགས་པའི་གྲངས་ཀྱིས་
བསྒྲངས་ཞིང་ཐ་དད་དུ་དབྱེ་བ་བྱར་མེད་མོད། འོན་ཀྱང་བྱང་ཆུབ་ཀྱི་སེམས་ཀྱི་རང་
གི་ངོ་བོ་ལ་བསྒྲུངས་ཞིང་མཚོན་དུ་མེད་པ་དེ་ལྟ་ནའང་སེམས་ཀྱིས་བྱས་པའི་སྣང་བ་
སྣང་སྲིད་འཁོར་འདསཾ་ཀྱི་ཆོས་རྣམས་ལ་དབྱེ་བའི་རྣམ་གྲངས་མང་དུ་བྱུང་བ་ཡིན་་་་
ནོ༑ ༑དེ་ཡང་སེམས་ཀྱིས་བྱས་པ་ཡི་ཆོས་དེ་གང་དང་གང་ཡིན་ཞེ་ན་འདི་ལྟར་སྣང་
ཞིང་སྲིད་པའི་དངོས་པོ་སྣོད་བཅུད་དུ་སྣང་བ་རྣམས་དང༌། དེ་བཞིན་དུ་དག་པ་་་་
སངས་རྒྱས་རྣམས་ཀྱི་སྐུ་དང་ཡེ་ཤེས་དང་མ་དག་སེམས་ཅན་རྣམས་ཀྱི་གནས་ལུས་
ལོངས་སྤྱོད་སོགས་སུ་སྣང་བ་འདི་ཐམས་ཅད་ལ་བྱེད་པོ་གཞན་གང་ཡང་མེད་པར་་་་
སེམས་ཀྱི་རང་བཞིན་གདོད་ནས་སྐྱེ་བ་མེད་པའི་རང་མདངས་ངོ་བོ་འགགས་པ་་་་༌་
མེད་པའི་གདངས་རྩལ་དེ་ལས་བྱས་ཤིང་ཆོས་ཅན་སྣང་བའི་རང་བཞིན་སྣ་ཚོགས་་་་
སུ་བཀོད་པ་ཡིན་ལ། དེས་ན་སེམས་ཀྱིས་བྱས་ནས་ཀུན་ལ་མངོན་དུ་ཕྱུང་སྟེ་བསྟན་
པ་ནི་སྣང་བ་སྣོད་ཀྱི་འཇིག་རྟེན་འབྱུང་བ་ཆེན་པོ་ལྔ་དང་། སྲིད་པ་བཅུད་ཀྱི་སེམས་
ཅན་འགྲོ་བ་རིག་དྲུག་ཏུ་སྣང་བ་རྣམས་དང་། གདུལ་བྱའི་སེམས་ཅན་དེ་ཡི་དོན་་་་
མཛད་པའི་སངས་རྒྱས་ལོངས་སྐུ་དང་སྤྲུལ་སྐུ་སྟེ་གཟུགས་སྐུ་རྣམ་པ་གཉིས་སུ་སྣང་་
བ་ཐམས་ཅད་ནི་གཞན་དུ་ཅི་ཡང་མེད་པར་རིག་པ་བྱང་ཆུབ་སེམས་ཀྱི་རང་བཞིན་་་་
སྐྱེ་བ་མེད་པ་ལས་རྩལ་སྣང་འགག་མེད་ཀྱི་ངོ་བོར་མངོན་སུམ་དག་ཏུ་ཕྱུང་ནས་
གྲངས་སུ་བགྲངས་བའི་རྣམ་པར་བསྟན་པ་ཡིན་པར་ཤེས་པར་བྱའོ། །ཞེས་བཀའ་
སྩལ་ཏོ། །
གཉིས་པ་ནི། དེ་ལྟར་ཆོས་ཅན་གྱི་ངོ་བོ་ཇི་ལྟར་བཀོད་ཚུལ་བསྟན་པ་དེ་ནས་སེམས་
དཔའ་རྡོ་རྗེས་རྣམ་པར་བསྒྲུངས་པའི་མདོའི་དོན་ཞུས་པ། ཀྱེ་བྱང་ཆུབ་ཀྱི་སེམས་
- 86 -



，
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀུན་བྱེད་རྒྱལ་བོ་ཡི་ངོ་བོ་ཅིར་ཡང་མ་གྲུབ་པ་རང་བཞིན་སྐྱེ་མེད་ཀྱི་གདངས་ལ་
རོལ་པ་འགག་མེད་ཀྱི་རྣམ་པ་འཁོར་འདས་ཀྱི་ཆོས་ཀུན་མངོན་དུ་བྱུང་ཞིང་སྣང་བ་་་
ལ་ངོ་མཚར་བས་ཨེ་མ་ཧོ་ཞེས་དང་། དེ་ལྟར་སྣང་བའི་དུས་ཉིད་ནས་མ་དག་མཚན་
མའི་ཆོས་སུ་གྲུབ་པ་རྡུལ་ཙམ་ཡང་མེད་པར་ཀུན་ཏུ་བཟང་བོ་དག་པ་ཉག་གཅིག་གི་
རོལ་བར་ཤར་བ་ལ་ངོ་མཚར་བས་ཨེ་མ་ཧོ་ཞེས་པ་དང་། དེ་ལྟ་བུའི་ཆོས་རྣམས་ཀྱི་
སྣང་གཞིར་གྱུར་པ་ཀུན་བྱེད་བྱང་ཆུབ་ཀྱི་སེམས་ཁྱོད་ཀྱི་རང་བཞིན་དེ་ཡོད་་་་་་
གཅིག་ཀྱང་གྲུབ་པ་མེད་པ་ཡེ་ནས་རྣམ་པར་དག་པ་ཡིན་པ་ལ་སྣང་ནི་འཁོར་འདས་
ཀྱི་ཆོས་སྣ་ཚོགས་སུ་སྣང་ཞིང་མཉམ་རྫོགས་ལྷུན་གྲུབ་ཆེན་པོར་གནས་པ་དེ་ཨེ་མ་་་
ཧོ་ཞེས་ངོ་མཚར་བའི་ཚིག་གིས་མདུན་བསུས་ཏེ། དང་པོར་འཁོར་འདས་གང་ཡང་
མ་བྱུང་བའི་ཐོག་མར་གཞི་དབྱིངས་ཁྱབ་གདལ་ཆེན་པོ་བྱང་ཆུབ་ཀྱི་སེམས་སྤྲོས་་་་་
བྲལ་ནམ་མཁའ་ལྟ་བུའི་ངང་ནས་གཞི་སྣང་ལྷུན་གྲུབ་ཀྱི་རོལ་པ་རང་རྩལ་འགགས་་་
མེད་ཀྱི་རྣམ་པར་ལངས་ནས་མངོན་དུ་སྣང་བ་ལ་རང་དང་ཆོས་རྣམས་ཐམས་ཅད་ཐ་
དད་དུ་བཟུང་བས་ཆོས་ཉིད་བྱང་ཆུབ་ཀྱི་སེམས་གཅིག་གི་རོལ་རྩལ་ཡིན་པ་རང་ངོ་་་
མ་ཤེས་ནུས་འཁྲུལ་བར་གྱུར་ན་ཡང་། ལས་དང་སྐལ་བར་ལྡན་པས་ད་ལྟ་ཀུན་་་་
མཁྱེན་རྒྱལ་བའི་དབང་པོ་སྟོན་པ་ཀུན་བྱེད་ཁྱོད་ཀྱི་འཁོར་དུ་འདུས་པ་ཡིན་ནའོང་།
ཉིད་ལ་ཆོས་ཉིད་ཟབ་མོའི་དོན་དེ་ཇི་བཞིན་དུ་ཞུ་བའི་དམིགས་ནི་མི་ཆ་བས་ས་་་
ཞུ་བར་མ་ནུས་པ་ལ་སྟོན་པ་ཀུན་མཁྱེན་ཁྱོད་ཀྱིས་དགོངས་པ་རང་བྱུང་དུ་བཀའ་་་་
སྩལ་པ་སྣང་སྲིད་འཁོར་འདས་ཀྱི་ཆོས་རྣམས་ཐམས་ཅད་མདོ་རྩ་གཅིག་དུ་འདུས་་་
པར་སྟོན་པའི་ཕྱིར་དུ་ནི་གཅིག་མདོ་བྱང་ཆུབ་སེམས་ཀྱི་མདོ་གོང་དུ་བསྟན་པ་་་་་་
ལྟར་བཀའ་སྩལ་བ་ཡིན་ན་དེ་ལྟར་ཆོས་ཐམས་ཅད་བྱང་ཆུབ་ཀྱི་སེམས་གཅིག་ཡིན་་
པ་ལ་ལྷུན་གྲུབ་སྤྱི་གཞིའི་ངང་ནས་ཐུགས་རྗེའི་རོལ་པ་སོ་སོར་སྣང་བ་གཉིས་སུ་་་
བསྟན་པ་ཡི་རྣམ་པ་གྲངས་སུ་བསྒྲངས་བའི་དོན་འདི་ཇི་ལྟར་ལགས་པ་གསུང་ད་་་་
གསོལ་ཞེས་ཞུས་སོ། །གསུམ་པ་དེའི་ལན་རྒྱ་ཆེར་བཤད་པ་ལ་དྲུག་སྟེ། ཀུན་གྱི་
- 87 -



ལེའུ་བདུན་པ།
ཐོག་མར་ལྷུན་གྲུབ་སྤྱི་གཞི་བསྟན་པ། དེ་ལས་ཐུགས་རྗེ་རིག་པ་ཉིད་ཤར་བས་སོ་
སོར་སྣང་བའི་དོན་ཉོན་ཅིག་པར་གདམས་པ། བློ་ལ་ལྟོས་པའི་ཆོས་ཚུལ་དབྱེ་བ།
རྒྱུ་འབྲས་ཐེག་པའི་རང་བཞིན་བསྟན་པ་ཐམས་ཅད་ཀུན་འདུས་རྫོགས་པ་ཆེན་པོར་་
གཏན་ལ་ཕབ་པ། དེ་ཉིད་རྟོགས་པའི་གང་ཟག་བསྔགས་པའོ། །
དང་པོ་ནི། དེ་ལྟར་སེམས་དཔའ་རྡོ་རྗེས་རྣམ་པར་བགྲངས་བའི་མདོ་ཞུས་པའི་རྗེས་
དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་ཇི་ལྟར་ཞུས་པའི་དོན་དེ་བཀའ་སྩལ་
བ་ནི། ཀྱེ་ཆོས་ཐམས་ཅད་ཀྱི་གནས་ལུགས་རང་བྱུང་འདུས་མ་བྱས་པའི་ཡེ་ཤེས་
ཀུན་བྱེད་བྱང་ཆུབ་ཀྱི་སེམས་ང་ནི་སེམས་ཅན་ཀུན་གྱི་རྒྱུད་ལ་ཡེ་ནས་འདུ་འབྲལ་་་་
མེད་པར་ལྷུན་གྱིས་གྲུབ་པ་ཡིན་ཀྱང་རང་སྣང་རང་ངོ་མ་ཤེས་པའི་དབང་གིས་་་་་་་
མངོན་དུ་མི་སྣང་བར་བག་ཆགས་འཁྲུལ་པའི་སྦུབས་སུ་གནས་པ་ཡིན་ཏེ། རང་བྱུང་
བདེ་བའི་འཁོར་ལོ་ལས། ད་ཡང་རྡོ་རྗེ་སེམས་དཔའ་ཉོན། །སེམས་ཅན་ལུས་ཀྱི་
ཚོར་བ་ལ། །རང་རིག་ཡེ་ཤེས་རྒྱུན་མི་ཆད། །འདུ་འབྲལ་མེད་པས་ཡེ་ནས་་་་
གནས། །དེ་ཕྱིར་ཉོན་མོངས་སྦུབས་ནང་ན། །ཀུན་བཟང་ཡེ་ཤེས་སེམས་ལ་གནས། །
དེས་དོན་ལུང་བསྟན་དོན་རྟོགས་ནས། །དེ་དོན་གཞན་ནས་བསྒྲུབ་མི་དགོས། །
སེམས་ཅན་བྱང་ཆུབ་སུ་འདོད་པ། །ཀུན་གཞིའི་གསེབ་ནས་དོན་ཚོལ་ལ། །དེ་ཡི་
ངང་ལ་གནས་པར་གྱིས། །དེ་དོན་རྒྱལ་བའི་དགོངས་པ་ཡིན། །བདེ་གཤེགས་རྣམས་
ཀྱི་སྙིང་པོ་ཡང་། །སེམས་ཅན་ལུས་ལ་ཡོད་མོད་ཀྱང་། །ཤེས་པ་མ་མཐོང་ཙམ་དུ་
བས། །དེ་མཐོང་ངེས་པའི་གདམས་ངག་ལ། །ཤེས་པ་རྟག་ཏུ་འབྲལ་བ་མེད། །
ད་ཡང་འདུས་པའི་སྙིང་པོ་ཉོན། །མ་རིག་འཁྲུལ་པ་ཡོད་བཞིན་དུ། །འབྲས་བུ་
སངས་རྒྱས་ཐུགས་ལ་གནས། །དེ་ཕྱིར་གཞན་ནས་འབྱུང་བ་མེད། །ཐོག་མ་མ་ཡིན་
དུས་འདིར་རང་། །དེ་ཡང་རང་རིག་ཡེ་ཤེས་ནི། །ཏིལ་ལ་མར་གྱིས་ཁྱབ་པ་བཞིན། །
འགྲོ་དྲུག་ཀུན་ལ་རང་རིག་ཁྱབ། །སྐྱེ་འགག་མེད་པར་རྒྱུན་དུ་གནས། །ཞེས་དང་།
- 88 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀློང་ཆེན་རབ་འབྱམས་ལས། བདེ་བར་གཤེགས་པའི་སྙིང་པོ་ངས། །སངས་རྒྱས་
སེམས་ཅན་ཐམས་ཅད་ལ། །ཏིལ་ལ་མར་གྱིས་ཁྱབ་བཞིན་གནས། །ཐམས་ཅད་
ཁྱབ་པའི་རང་བཞིན་ཉིད། །རྒྱུ་རྐྱེན་མེད་པའི་སྙིང་བོ་སྟེ། །ཞེས་གསུངས་ལ། དེ་ལྟ་
བུའི་གཞི་གནས་ཆོས་སྐུའི་རིག་པ་དེ་མངོན་དུ་གྱུར་བ་ལས་གཞན་པའི་སངས་རྒྱས་་་
ཞིག་མེད་པས་ན་ཀུན་བྱེད་རྒྱལ་བོ་བྱང་ཆུབ་ཀྱི་སེམས་ང་ནི་དུས་གསུམ་དུ་གཤེགས་
ཤིང་བྱོན་པའི་སངས་རྒྱས་ཐམས་ཅད་ཀྱི་ཐུགས་རིག་པ་རང་བྱུང་གི་ཡེ་ཤེས་མ་་་་
བཅོས་ལྷུན་གྱིས་གྲུབ་པའི་སྙིང་བོའང་ཡིན་ཏེ། དེ་ཉིད་ལས། སངས་རྒྱས་སེམས་
ཅན་མེས་པོ་ང༌། །ང་ནི་རང་བྱུང་ཡེ་ཤེས་ཏེ། །ང་ནི་ཆོས་ཀུན་སྙིང་པོ་ཡིན། །ང་ནི་
ཀུན་གནས་རྩ་བ་བཞིན། །སྙིང་པོ་རང་བྱུང་ཡེ་ཤེས་ངས། །སྣང་བ་དང་ནི་སྲིད་པ་
དང་༑ ༑སྣོད་དང་བཅུད་ཀྱིས་བསྡུས་པ་དང་། །དུས་གསུམ་སངས་རྒྱས་ཐམས་ཅད་
དང་༑ ༑ཁམས་གསུམ་རྒྱུད་དྲུག་སེམས་ཅན་དང་། །དེ་བཞིན་དུ་ནི་ཐམས་ཅད་ལ། །
མ་ལུས་ཀུན་ཁྱབ་འུབ་ཆུབ་བོ། །ཞེས་དང་། སྔ་མ་ལས། རང་རྒྱུད་རིག་པའི་ཡེ་
ཤེས་ནི། །སྤྲིན་མེད་མཁའ་ལ་ཉི་ཤར་བཞིན། །འདུས་མ་བྱས་པའི་ཀློང་དཀྱིལ་ན། །
རང་རིག་ཡེ་ཤེས་ཆོས་སྐུ་བཞུགས། །ཅེས་གསུངས་པ་བཞིན་ནོ། །
གཉིས་པ་ནི། དེ་ལྟ་བའི་སྙིང་པོ་རང་བྱུང་གི་ཡེ་ཤེས་ང་ནི་ཐུགས་རྗེའི་རྩལ་གདངས་
འགགས་པ་མེད་པ་འོད་གསལ་ལྷུན་གྲུབ་ཀྱི་སྣང་ཆ་ཐམས་ཅད་ཀྱི་འཆར་གཞིའི་་་་
བོ་སྤྲོས་བྲལ་དབྱིངས་ཀྱི་རང་བཞིན་གདོད་ནས་སྐྱེ་བ་མེད་པ་སྟེ། དེ་ལས་གདུལ་
བྱའི་འགྲོ་བ་རྣམས་ལ་འདུལ་བྱེད་ཀྱི་ཐབས་ཐེག་པའི་རྣམ་གྲངས་གང་ལ་འགྲོ་་་་་
གང་ཞིག་དགའ་ཞིང་སྤྲོ་བའི་དུས་སུ་ནི་རང་སྣང་ཕྱོགས་ལྷུང་དང་བྲལ་བ་འཛིན་་་་་
མེད་སྤྲོ་བསྡུ་བྲལ་བའི་ངང་ལས་གདུལ་བྱ་གང་ཞིག་ཐེག་པ་གང་ལ་དགའ་བ་ཡི་་་་
དོན་བྱའི་སྟེ་དོན་བསྒྲུབ་པར་བྱ་བའི་ཕྱིར་དུ་ཀུན་བྱེད་ང་ཡི་རོལ་རྩལ་དུ་ཐེག་པའི་་་་་
རྣམ་གྲངས་སོ་སོར་བྱུང་བའམ་བྱས་པའི་དོན་བསྟན་པར་བྱ་བ་ཡིན་གྱིས་སེམས་་་་་
དཔའ་རྡོ་རྗེ་ཁྱོད་ཀྱིས་ཚུལ་བཞིན་དུ་ཉོན་ཅིག་ཅེས་གདམས་པའོ། །་
- 89 -



ལེའུ་བདུན་པ།
གསུམ་པ་བློ་ལ་ལྟོས་པའི་ཆོས་ཚུལ་དབྱེ་བ་ལ་གསུམ་ཏེ། ཤིན་ཏུ་སྤྲོས་པ་མེད་པ་ལ་
ཆོས་གཅིག་རང་བཞིན་གྱིས་རྣམ་པར་དག་པར་བསྟན་པ། སྣ་ཚོགས་སྤྲོས་པ་ལ་་་་
དགའ་བའི་དོར་ཐེག་པ་དུ་མ་བཤད་པ། དེ་གཉིས་ཀྱི་རང་བཞིན་དབྱེ་བ་ཐ་དད་དུ་
སྨོས་ཀྱང་དོན་ལ་གཅིག་ཏུ་འདུ་བའི་རྒྱུ་མཚན་དགོད་པའོ། །དང་པོ་ནི། དེ་ལ་གང་་
ཟག་དབང་པོ་ཡང་རབ་ཤིན་ཏུ་སྤྲོས་པ་མེད་པ་ཆོས་སྐུ་ཐིག་ལེ་ཉག་གཅིག་གི་དོན་་་་
ལ་དགའ་བའི་རྣལ་འབྱོར་བ་དེ་ལ་ནི་སྣང་སྲིད་འཁོར་འདས་ཀྱི་ཆོས་རྣམས་ཐམས་་
ཅད་སྤྲོས་བྲལ་སྟོང་གསལ་རང་བྱུང་གི་ཡེ་ཤེས་གཅིག་ཏུ་འདུས་པའི་ཕྱིར་ན་རིག་པ་
བྱང་ཆུབ་སེམས་ཀྱི་ངོ་བོ་གཅིག་པུ་བསྟན་པ་སྟེ། དེ་ཡང་སེམས་ཀྱི་ངོ་བོ་ཆོས་ཀྱི་
དབྱིངས་རང་བཞིན་གྱིས་འོད་གསལ་བ་རྣམ་དག་བྱང་ཆུབ་སེམས་ཀྱི་རང་བཞིན་དེ་་
ལ་ཀུན་བྱེད་རྒྱལ་པོ་ཞེས་པའི་མིང་གིས་མཚོན་ཏེ་བསྟན་པ་བཞིན་དུ་རྟོགས་པས་་་་་
རྩོལ་སྒྲུབ་གཞན་ལ་རག་མ་ལུས་བར་གྲོལ་བར་འགྱུར་སྟེ། རིག་པ་རང་ཤར་ལས།
རིག་པའི་ཆོས་ཉིད་དབྱེ་བ་ནི། །གཅིག་ལ་ཐམས་ཅད་རྫོགས་པའོ། །ཉོན་མོངས་
སྟོང་ཕྲག་བརྒྱད་ཅུ་ཡང་། །གཅིག་མ་ཤེས་པས་བྱུང་བ་སྟེ། །གཅིག་ཤེས་པས་ནི་
གྲོལ་བར་འགྱུར། །ཅེས་གསུངས་སོ། །གཉིས་པ་ནི། དེ་ལས་གཞན་པ་མཚན་མ་
གྲངས་ཀྱི་ཆོས་སྣ་ཚོགས་ལ་དགའ་བ་ཡི་གདུལ་བྱ་རྣམ་ལ་ནི་སྟོན་པ་ཀུན་བྱེད་རྒྱལ་
པོས་བྱས་པའམ་རྩལ་གྱི་ཆོ་འཕྲུལ་དུ་ཤར་བ་ཡི་ཐེག་པ་སྣ་ཚོགས་བརྗོད་ཀྱིས་་་་
ལང་བར་བསྟན་པ་དེ་ཡང་ཀུན་བྱེད་ང་ཡི་རང་བཞིན་ལས་ལྷུན་གྲུབ་རྩལ་གྱི་རོལ་་་་
པ་འགགས་མེད་སྣ་ཚོགས་སུ་བསྟན་པ་ཡིན་ནོ། །
གསུམ་པ་ནི། འོན་ཀྱང་དེ་ལྟར་གདུལ་བྱའི་བློ་ལ་ལྟོས་ནས་སྤྲོས་བཅས་དང་སྤྲོས་
མེད་ཀྱི་དབྱེ་བ་ཐ་དད་དུ་བསྟན་ཀྱང་དོན་ལ་དེ་ལྟར་ཐ་དད་དུ་གྲུབ་པ་མེད་དེ་འདི་་་་་
ལྟར་ཤིན་ཏུ་སྤྲོས་པ་མེད་པའི་ཆོས་གཅིག་ཏུ་བསྟན་པ་ནི་ཀུན་བྱེད་ང་ཉིད་ཅེས་ངོས་
བཟུང་གི་ཚིག་གིས་བསྟན་པ་སྟེ། དེ་ལྟ་བུའི་ཚིག་གིས་བརྗོད་པར་བྱ་བའི་ཡུལ་དེ་་
- 90-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གང་ཞེ་ན་ཆོས་ཐམས་ཅད་ཀྱི་སྙིང་བོ་བྱང་ཆུབ་ཀྱི་སེམས་སམ་རིག་པ་རང་བྱུང་གི་ཡེ་
ཤེས་མ་བཅོས་ཇི་བཞིན་པ་སྟེ། དེའི་རྩལ་འགགས་པ་མེད་པ་ལས་རྒྱུ་འབྲས་ཀྱི་ས་
ཐེག་པ་གཉིས་སུ་བྱུང་བ་ནི་སྟོན་པ་ཀུན་བྱེད་ང་ཡིས་གདུལ་བྱའི་བློ་དང་འཚམ་པར་
བྱས་པ་སྟེ། རྒྱ་མཚོ་འཁྱིལ་བའི་རྒྱུད་ལས། སེམས་ཅན་བློ་འདི་མ་ཟད་པས། །ཐེག་
པ་ཟད་པ་མེད་པར་གསུངས། །ཉོན་མོངས་བརྒྱད་ཁྲི་བཞི་སྟོང་གི །གཉེན་པོར་ཆོས་
སྒོ་དེ་སྙེད་གསུངས། །ཞེས་གསུངས་པ་ལྟར་རོ། །དེས་ན་ང་ཡི་བྱས་པའི་ཆོས་ལ་
ཐེག་པའི་དབྱེ་བ་ཐ་དད་དུ་བགྲངས་བ་ཡིན་ལ། དེ་ལྟར་གྲངས་ཀྱིས་བསྒྲུངས་བའི་ས་
དོན་ནི་གཅིག་དང་གཉིས་ཞེས་དབྱེ་བ་ཐ་དད་དུ་སྨྲས་པ་ཡིན་ཀྱང་དངོས་པོའི་་་་་་
གཤིས་ལ་གཉིས་ཆོས་ཀྱི་དབྱེ་བ་གང་ཡང་མེད་པས་གྲངས་ཀྱི་མཐའ་ནི་ཆོས་ཉིད་་་་་
སྤྲོས་པ་དང་བྲལ་བ་བློས་བསམ་གྱིས་མི་ཁྱབ་ཅིང་ངག་གིས་བརྗོད་དུ་མེད་པ་ལ་་་་་་
ཐུགས་པ་ཡིན་ཞིང་དེ་ལྟ་བུའི་སྨྲ་བསམ་བརྗོད་དུ་མེད་པ་ཡི་རང་བཞིན་དེ་ནི་ཆོས་་་་་
རྣམས་ཀྱི་སྙིང་པོའམ་གཤིས་ལུགས་ཇི་བཞིན་པ་ཡིན་པས་གནས་སྐབས་སུ་གདུལ་་
བྱའི་བློ་ལ་ལྟོས་ནས་དབྱེ་བ་ཐ་དད་དུ་བསྟན་པ་དེ་དག་ཀུན་ཀྱང་མཐར་ཐུག་གི་དོན་
ལ་ཆོས་ཉིད་བརྗོད་དུ་མེད་པ་སྙིང་པོ་རང་བྱུང་གི་ཡེ་ཤེས་གཅིག་ཏུ་འདུ་ཞིང་ཐེག་་་་་
པའི་དབྱེ་བ་ཐ་དད་དུ་མེད་པར་བསྟན་ཏེ། དེ་ཉིད་ལས། བློ་མེད་འཁྲུལ་ཆོས་སངས་
པ་ན། །ཐེག་པ་མེད་ཀྱང་འཇུག་པ་མེད། །ཅེས་སོ། །བཞི་བ་རྒྱུ་འབྲས་ཐེག་པའི་
རང་བཞིན་བསྟན་པ་ལ་གསུམ་སྟེ། རྒྱུ་འབྲས་ཀྱི་ཐེག་པ་བདེན་གཉིས་སུ་དབྱེ་བས་་
མདོར་བསྟན། མཚན་ཉིད་ཀྱི་ཐེག་པ་རྒྱུར་བཞག་པའི་ཚུལ་དང་། སྔགས་ཀྱི་ཐེག་པ་
འབྲས་བུར་བཞག་ཚུལ་རྒྱས་པར་བཤད་པའོ། །
དང་པོ་ནི། འདི་ལྟར་ཆོས་ཐམས་ཅད་ཀྱི་རང་བཞིན་ནམ་ངོ་བོ་གཅིག་ཏུ་བསྟན་པ་ནི་
ཀུན་བྱེད་བྱང་ཆུབ་ཀྱི་སེམས་ཡིན་ལ་དེས་བྱས་པའི་ཆོས་ནི་རྣམ་པ་གཉིས་སུ་དབྱེ་་་
བས་རྒྱུ་མཚན་ཉིད་ཀྱི་ཐེག་པ་དང་འབྲས་བུ་སྔགས་ཀྱི་ཐེག་པ་སྟེ་རྣམ་པ་གཉིས་སུ་་་
ཡོད་པ་ལས་གནས་ལུགས་དོན་དམ་པའི་བདེན་པ་རྒྱུ་འབྲས་གཉིས་མེད་དུ་སྟོན་པ་
-91 -



•
ལེའུ་བདུན་པ།
གསང་སྔགས་རྡོ་རྗེའི་ཐེག་པ་དང་། སྣང་ཚུལ་ཀུན་རྫོབ་ཀྱི་བདེན་པ་རྒྱུ་འབྲས་བླང་
དོར་ཅན་དུ་སྟོན་པ་མཚན་ཉིད་རྒྱུ་ཡི་ཐེག་པ་སྟེ་དེ་ལྟར་རྒྱུ་འབྲས་ཀྱི་ཐེག་པ་གཉིས་་་་
པོ་བདེན་པ་རྣམ་པ་གཉིས་ཀྱིས་ཞེས་གཉིས་ཀྱི་སྒོ་ནས་དབྱེ་བར་བྱ་ཞིང་འཆད་་་་་་
འགྱུར་ལྟར་སོ་སོའི་དཔེ་དོན་དང་མཐུན་པར་རྟགས་དང་གཏན་ཚིགས་ཀྱིས་ཡོང་་་
སུ་བརྟགས་ཏེ་ངེས་པའི་ལུང་རྡོ་རྗེའི་ཐེག་པ་དང་། དྲང་བའི་ལུང་མཚན་ཉིད་ཐེག་པ་
གཉིས་སུ་དབྱེ་བར་བཤད་དོ། །གཉིས་པ་ལ་གསུམ་སྟེ། རྒྱུ་སྔ་མ་ལས་འབྲས་བུ་
ཕྱིས་གྲུབ་པའི་རྒྱུ་མཚན་དགོད་པ། དེ་ཉིད་དྲང་བའི་དོན་དུ་བསྟན་པ། འཁོར་་་་
འདས་བླང་དོར་དུ་བཤད་པའོ། །དང་པོ་ནི། དཔེར་ན་རྒྱུ་ནི་འབྱུང་བ་ཆེན་པོ་ས་ཆུ་
སོགས་རྣམ་པ་ལྔ་ལ་འབྲས་བུ་ཁམས་གསུམ་གྱི་སེམས་ཅན་རྣམས་གྲུབ་ཅིང་སྣང་་་་
བ་ཡིན་པའི་རྒྱུ་མཚན་དེ་ལྟ་བུས་ཕྱིར་ན་དོན་ཁམས་གསུམ་གྱི་སེམས་ཅན་རྣམས་རྒྱུ་
རུ་བྱས་ནས་ལམ་ཉམས་སུ་བླང་བས་འབྲས་བུ་སངས་རྒྱས་ཀྱི་གོ་འཕང་འཐོབ་བོ་་་
ཞེས་མིང་བཏགས་ཏེ་རྒྱུ་འབྲས་ཀྱི་དཔེ་དོན་གཉིས་པོ་དེ་ལྟ་བུ་རུ་གཏན་ཚིགས་ཀྱིས་
བརྟགས་ཏེ་བསྟན་པ་ནི་རྒྱུ་མཚན་ཉིད་ཀྱི་ཐེག་པའོ། །གཉིས་པ་ནི། དེ་ལྟར་རྒྱུ་ནི་
ཁམས་གསུམ་གྱི་སེམས་ཅན་རྣམས་ཀྱིས་ལམ་ཚོགས་གཉིས་ལ་རིམ་པར་སློབ་པའི་
སྒོ་ནས་བསྐལ་བ་གྲངས་མེད་མང་པོའི་མཐར་འབྲས་བུ་སངས་རྒྱས་ཀྱི་གོ་འཕང་དེ་་་
གདོད་འགྲུབ་པར་ལུང་བསྟན་པ་དེ་ལྟ་བུ་ནི་གདུལ་བྱ་རྣམས་རིམ་གྱིས་དྲང་བའི་་་་་
ཆེད་དུ་བསྟན་པ་དགོངས་པ་ཅན་གྱི་ལུང་དུ་བཤད་པ་ཡིན་ཏེ་གཞི་འབྲས་དབྱེར་མེད་
དུ་སྟོན་པར་བྱེད་པའི་ངེས་དོན་ཟབ་མོའི་ལུང་དང་འགལ་བའི་ཕྱིར་རོ། །གསུམ་པ་
ལ་གཉིས་ཏེ། མདོར་བསྟན་པ་དང་། རྒྱས་པར་བཤད་བའོ། །
དང་པོ་ནི། དེ་ལ་རྒྱུ་འབྲས་རྣམ་པ་གཉིས་སུ་དབྱེ་བར་བྱ་བ་ལ་རྒྱུ་ནི་འབྱུང་བ་ཆེན་
པོ་རྣམ་པ་ལྔ་ཡིན་ལ། རྒྱུ་དེས་བྱས་པའི་ཆོས་སྣང་སྲིད་སྣོད་བཅུད་སྣ་ཚོགས་སུ་ནི་
སྣང་བ་འདི་ཐམས་ཅད་ཀུན་ནི་དོན་ལ་སེམས་ཉིད་རང་བྱུང་གི་ཡེ་ཤེས་འགྱུར་་་་་
- 92 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
མེད་པའི་རྩལ་མངོན་དུ་བྱུང་བ་ཡིན་ཡང་སེམས་ཅན་རྣམས་ཀྱིས་རང་ངོ་མ་ཤེས་་་་་
པའི་དབང་གིས་རིག་དྲུག་གི་སྣང་བ་སྣ་ཚོགས་སུ་ཤར་བ་ལ་མཚན་ཉིད་ཐེག་པ་བས་
དངོས་པོ་རང་མཚན་པར་བལྟས་ནས་རྒྱུ་འབྲས་བླང་དོར་ལ་བརྩོན་པར་བྱེད་པ་ཡིན་
ནོ། །གཉིས་པ་རྒྱས་བཤད་ལ་བཞི་སྟེ། གཤིས་མ་རིག་པས་འཛིན་རྟེན་དུ་གྲུབ་པ་་་
དང༌། དེ་ཉིད་འཕྲུལ་བས་སྡུག་བསྔལ་དུ་གྲུབ་པས་འཁོར་བ་སྤང་བྱར་བསྟན་པ་དང་།
མྱ་ངན་ལས་འདས་པ་བླང་བྱར་བཤད་པ་དང༌། ཐེག་པ་དེའི་ངེས་ཚིག་བརྗོད་པའོ། །
དང་པོ་ནི། དེ་ལྟར་སྣོད་བཅུད་སྣ་ཚོགས་སུ་སྣང་བ་དེ་དག་ཐམས་ཅད་གནས་་་་
ལུགས་དེ་བཞིན་ཉིད་ཀྱི་རང་བཞིན་དུ་མ་གཏོགས་པའི་གཟུང་འཛིན་མཚན་མའི་་་་་
ཆོས་སུ་གྲུབ་པ་གང་ཡང་མེད་ཀྱང་སེམས་ཅན་རྣམས་ཀྱིས་དེ་ལྟར་དུ་མ་རྟོག་པར་རྒྱུ་
ལྷན་གཅིག་སྐྱེས་པའི་མ་རིག་པ་དང་། རྐྱེན་ཀུན་ཏུ་བརྟགས་པའི་མ་རིག་པ་གཉིས་
ཀྱི་དབང་གིས་ཡང་དག་པའི་དོན་ལ་ཕྱིན་ཅི་ལོག་ཏུ་རྟོག་པའི་གཟུང་འཛིན་གྱིས་་་་་
གཟུགས་སྒྲ་ལ་སོགས་པའི་ཡུལ་དྲུག་གི་ཆོས་ལ་ངེས་པར་བརྟགས་ཤིང་ཞེན་པ་མཐུ་
བལྟས་པས་རིགས་དྲུག་གི་གནས་སྡོད་མི་བརྟན་པར་འཇིག་པ་དྲུག་དང་དེ་ལ་་་་་་
བརྟེན་ཅིང་གནས་པ་ཡི་བཅུད་འགྲོ་བ་དྲུག་གི་གནས་ལུས་སྣ་ཚོགས་སུ་སྣང་པ་་་་་
སྣོད་དང་བཅུད་ཀྱི་འཇིག་རྟེན་དུ་གྲུབ་པ་ཞེས་སུ་བཤད་པ་ཡིན་ནོ། །གཉིས་པ་ནི།
དེ་ལྟར་གཟུགས་སོགས་ཡུལ་དྲུག་པོ་ལ་ཞེན་ཅིང་ཆགས་པ་དྲུག་ལ་བརྟེན་ནས་ཉོན་
མོངས་པ་སེར་སྣ་ལ་སོགས་པ་སྐམ་ཆགས་དྲུག་སྐྱེ་ཞིང་དེ་དག་གི་སྒོ་ནས་ལས་་་་་
ཚོགས་བསགས་པའི་དབང་གིས་རིག་དྲུག་གི་སྡུག་བསྔལ་འཇིགས་སུ་རུང་ཞིང་ཡ་་་
ང་བ་མྱོང་བ་ལ་མྱ་ངན་མྱ་ངན་ཞེས་སུ་བཏགས་ཤིང་དེ་ཉིད་སྤང་བྱའི་རང་བཞིན་དུ་
བཤད་དོ། །
གསུམ་པ་ནི། དེ་ལྟ་བུའི་རིག་དྲུག་གི་སྡུག་བསྔལ་ཟབ་ཅིང་རྒྱ་ཆེ་ལ་ཡུན་རིང་བའི་མྱ་
ངན་གྱིས་གདུང་བའི་སྟེང་དུ་སྡུག་བསྔལ་ཕྱི་མ་ཕྱི་མས་གཙེས་ཤིང་མྱ་ངན་ཆེན་པོས་
གདུང་བ་ལས་འདས་ཤིང་ཐར་བ་མངོན་དུ་ཐོབ་པ་ཞེས་བྱ་བ་ནི་ཡུལ་དྲུག་གི་ཆོས་་་་
- 93 -



ལེའུ་བདུན་པ།
ལ་ཞེན་ཅིང་ཆགས་པའི་སེམས་ཀྱི་མི་རྟོག་ཅིང་ལས་ཉོན་བག་ཆགས་དང་བཅས་པ་
ཟད་པས་སྐྱེ་གནས་རྣམ་པ་བཞིས་བསྡུས་པའི་རིགས་དྲུག་འཁོར་བའི་གནས་སུ་མི་
སྐྱེ་སྟེ་རྒྱུ་མེད་པའི་ཕྱིར་རོ། །དེས་ན་རིག་དྲུག་གི་སྡུག་བསྔལ་དྲུག་པོ་དེ་ལས་འདས་
པའི་ཕྱིར་ན་མྱ་ངན་ལས་འདས་པ་ཞེས་བྱ་བ་ནི་དེ་ལ་བྱ་ཞིང་བརྗོད་པ་ཡིན་ནོ། །
བཞི་པ་ནི། དེ་ལ་མཚན་ཉིད་རྒྱུ་ཡི་ཐེག་པ་ཞེས་བརྗོད་པའི་ངེས་ཚིག་ནི་དབྱིངས་
སྤྲོས་པ་དང་བྲལ་བའི་གནས་ལུགས་ཇི་བཞིན་པ་སྙིང་པོ་བྱང་ཆུབ་ཀྱི་སེམས་ལས་་་་
རྒྱུ་རྐྱེན་རྩོལ་པའི་སྒོ་ནས་མ་བཙལ་བར་རང་བཞིན་དུ་ཤར་བ་ཡི་རྒྱུ་འབྱུང་བ་ཆེན་་་་
པོ་ལྔ་བོ་ཡང་རང་རང་གི་མཚན་ཉིད་མེའི་རང་བཞིན་ཚ་ཞིང་བསྲེགས་པ་ལ་སོགས་
པ་རང་རང་གིས་འཛིན་པ་ཡིན་ལ། དེ་ལྟ་བུའི་རྒྱུ་འབྱུང་བ་དང་བཅས་བའི་ཆོས་་་་
ཐམས་ཅད་གང་ལས་འབྱུང་བའི་སྙིང་པོ་བྱང་ཆུབ་ཀྱི་སེམས་ཀྱིས་ཀྱང་རང་གི་་་་་་
མཚན་ཉིད་སྤྲོས་པ་ཐམས་ཅད་དང་བྲལ་བས་དམིགས་སུ་མེད་པའི་ངོ་བོ་འཛིན་པས་་་་
དེ་ལ་མཚན་ཉིད་མཚན་ཉིད་ཅེས་སུ་བཤད་པ་དང༌། དེ་ཡང་སྐྱེད་བྱེད་ཀྱི་རྒྱུ་གཞན་
ལ་མ་ལྟོས་པར་བྱང་ཆུབ་སེམས་ཀྱི་རྩལ་ལས་རང་བཞིན་དུ་ཤར་བའི་འབྱུང་བ་ཆེན་
པོ་ལྔས་སྣང་སྲིད་ཀྱི་ཆོས་ཀུན་བསྐྱེད་པའི་ཕྱིར་ན་སྙིང་པོ་ཡིན་པར་བཤད་པ་སྟེ།
སྙིང་པོ་དེ་ཡིས་བསྐྱེད་པའི་འབྲས་བུ་ཁམས་གསུམ་གྱི་སེམས་ཅན་རྣམས་ཀྱང་དོན་་་་
ལོ་རྒྱུ་ལས་མ་བྱུང་བའི་རང་བྱུང་ཡེ་ཤེས་ཀྱི་བདག་ཉིད་ཡིན་ཀྱང༌། དེ་ལྟར་ཡིན་པར་
མ་ཤེས་པའམ་མི་རྟོག་པར་རྒྱུ་འབྲས་རྩོལ་སྒྲུབ་ལ་སྤྱོད་པའི་ལམ་དེ་ལ་རྒྱུར་བལྟས་
ནས་རྒྱུ་དེ་ཉམས་སུ་བླང་བ་ལས་འབྲས་བུ་སངས་རྒྱས་ཀྱི་གོ་འཕང་ལ་སོགས་པ་་་་
འབྱུང་བར་འདོད་པས་རྒྱུ་ཞེས་མིང་དུ་བཏགས་པ་ཡིན་ཞིང་། དེ་ལྟར་རྒྱུ་ལ་རྩོལ་
བས་འབྲས་བུ་བྱང་ཆུབ་གསུམ་པོ་གང་ཞིག་ཐོབ་པར་བྱེད་པའི་ལམ་དེ་ལ་ཐེག་པར་
བཤད་པ་སྟེ་དེས་ན་མཚན་ཉིད་རྒྱུ་ཡི་ཐེག་པ་ཞེས་གསུངས་སོ། །
དེ་ལྟ་བུའི་ཐེག་པ་དེ་ལ་དབྱེ་ན་ལས་ཉོན་སྤོངས་བར་བྱེད་པ་ཉན་ཐོས་དང་།འགེགས་
- 94 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར་བྱེད་པ་རང་རྒྱལ་དང་། སྦྱོང་བར་བྱེད་པ་བྱང་སེམས་ཀྱི་ཐེག་པ་ཞེས་བྱ་བ་རྣམ་
པ་གསུམ་པོ་དེ་རྣམས་སུ་བསྟན་པ་ཡིན་ནོ། །
གསུམ་པ་སྔགས་ཀྱི་ཐེག་པ་འབྲས་བུར་བཞག་པའི་ཚུལ་ལ་གཉིས་ཏེ། འབྲས་
བུར་བཞག་པའི་ངེས་ཚིག་དང་། རང་བཞིན་རྒྱས་པར་བཤད་པའོ། །དང་པོ་ནི། དེ་
ལཾ་སྔགས་ཀྱི་ཐེག་པ་ལ་འབྲས་བུ་ཞེས་སུ་མིང་གིས་བཏགས་པ་ཡི་ངེས་ཚིག་ནི་ཆོས་
རྣམས་ཀྱི་སྙིང་པོ་རང་བྱུང་གི་ཡེ་ཤེས་སམ་བྱང་ཆུབ་ཀྱི་སེམས་ནི་རྒྱུ་དང་དེ་ལས་་་་་་
མཐར་ཐུག་གི་འབྲས་བུར་ཏེ་འབྲས་བུ་འབྱུང་བར་བཤད་པ་དེ་ཡང་དོན་ལ་རྒྱུ་་་་་་
འབྲས་ཐ་དད་དུ་མེད་པར། དཔེར་ན་རྫས་ཀྱི་རྡོ་རྗེ་དེ་ཉིད་གང་གིས་ཀྱང་གཞོམ་
གཞིག་མི་ནུས་པ་ལྟར་དོན་ཆོས་ཉིད་སྙིང་པོའི་རང་བཞིན་སྟོང་གསལ་སྤྲོས་མཐའ་
དང་བྲལ་བ་དེ་ལ་ནི་འདུས་བྱས་ཀྱི་རྒྱུ་རྐྱེན་ལ་བརྟེན་ནས་དང་པོར་སྐྱེ་པ་དང་ཐ་མ་་་
འཇིག་པ་མེད་པའི་རང་བཞིན་ཡིན་པས་སྟོང་ཆེན་འདུས་མ་བྱས་པའི་ཡེ་ཤེས་་་་་་་
འབྲས་བུའི་ངོ་བོར་གནས་པ་དེ་ལ་རྡོ་རྗེ་ཞེས་བཏགས་པ་དེ་ཉིད་ལམ་དུ་བྱེད་པའི་་་་
ཕྱིར་ན་འབྲས་བུ་རྡོ་རྗེའི་ཐེག་པ་ཞེས་སུ་བཤད་པ་ཡིན་ནོ། །གཉིས་པ་ལ་གཉིས་ཏེ།
ཕྱི་ཐུབ་པ་རྒྱུད་ཀྱི་ཐེག་པ་གཉིས་སྤྱིར་བསྟན་པ་དང་། ནང་བ་སྔགས་ཀྱི་ཐེག་པ་བྱེ་
བྲག་ཏུ་བཤད་པའོ། །དང་པོ་ནི། གོང་དུ་བཤད་པའི་མཚོན་བྱ་དོན་ཀྱི་རྡོ་རྗེ་སེམས་
ཉིད་རང་བྱུང་གི་ཡེ་ཤེས་དེ་ཉིད་མངོན་དུ་སྒྲུབ་པར་བྱེད་པའི་ཐེག་པ་དེ་ལ་ཡང་ཕྱི་་་་
ནང་གཉིས་སུ་ཡོད་པ་ལསཾ། དང་པོ་ཐུབ་པ་ཆགས་བྲལ་གྱི་རྣམ་པས་དངོས་སུ་ས་
གསུངས་པ་ཕྱི་མཚན་ཉིད་ཀྱི་ཐེག་པ་དང་ཚུལ་མཐུན་པར་ཕྱིའི་སྤྱོད་པ་གཙོ་བོ་་་་་
སྟོན་པས་ཕྱི་ཐུབ་པ་རྒྱུད་ཀྱི་ཐེག་པ་ཞེས་གྲགས་པ་ཀྲི་ཡ་དང་རྣལ་འབྱོར་གྱི་རྒྱུད་་་་་
གཉིས་ཀྱིས་རང་གི་སྒོ་གསུམ་ལྷའི་སྐུ་དང་གསུང་དང་ཐུགས་རྡོ་རྗེ་གསུམ་གྱི་བདག་
ཉིད་ཡེ་ཤེས་ཀྱི་ངོ་བོར་ནི་བསྒྲུབ་པའི་ཕྱིར་དུ་ལྟ་སྤྱོད་བླང་དོར་ལ་བརྩོན་པར་བྱས་་་་
པའི་སྒོ་ནས་ནི་འབྲས་བུ་མཐར་ཐུག་ལྷ་སྐུ་སྣང་ཡང་རང་བཞིན་མེད་པ་ཆུ་ཟླ་བཞིན་
དུ་གྲུབ་པར་འདོད་པའོ། །འདིར་ཕྱི་རྒྱུད་གཉིས་སུ་བསྟན་པ་ནི། རྒྱ་མཚོ་འཁྱིལ་
-95 -



ལེའུ་བདུན་པ།
པའི་རྒྱུད་ལས། ཨུ་པ་ཡ་ལ་ལྟ་བ་གཞུང་ཚུགས་མེད། །ཅེས་གསུངས་པ་ལྟར་ཨུ་པ་
ཡའི་སྤྱོད་པ་ཀྲི་ཡ་དང་། ལྟ་བ་ཡོ་ག་ལས་གཞན་དུ་མེད་པའི་ཕྱིར་ན་འདིར་ཀྲི་ཡོག་
གཉིས་སུ་གསུངས་སོ། །གཉིས་པ་ནང་བ་ལ་གསུམ་སྟེ། བསྐྱེད་རྫོགས་གཉིས་ཀྱི་
རང་བཞིན་བརྗོད་པ་དང་། ཨ་ཏི་གཉིས་སུ་མེད་པའི་རང་བཞིན་བསྟན་པ་དང༌། དེ་
ལ་ཐེག་པ་འོག་མ་དྲངས་པའི་ཕན་ཡོན་བཤད་པའོ། །དང་པོ་ནི་འདི་ལྟར་སྣང་ཚུལ་
ལ་འཁོར་བའི་ཆོས་ཕུང་ཁམས་སྐྱེ་མཆེད་དུ་སྣང་བའི་དངོས་པོ་འདི་ཐམས་ཅད་་་་་་
གནས་ཚུལ་ལ་ཡེ་ནས་དག་པ་རྒྱལ་བའི་དཀྱིལ་འཁོར་ཆེན་པོའི་རང་བཞིན་ཡིན་་་་་
པར་ཤེས་པའི་ལྟ་བ་དང་ལྡན་པས་ཆོས་གང་ལའང་བླང་དོར་མེད་པར་འཇུག་ནུས་་་་
པའི་ནང་བ་བླ་ན་མེད་པའི་ཐེག་པ་ལས་བསྐྱེད་པ་མ་ཧཱ་ཡོ་ག་བས་ནི་ཆོས་སྐུ་ད་་་་་་
བཞིན་ཉིད་ཀྱི་ཏིང་ངེ་འཛིན་དང་། ལོངས་སྐུ་ཀུན་ཏུ་སྣང་བའི་ཏིང་ངེ་འཛིན་དང་།
སྤྲུལ་སྐུ་རྒྱུ་ཡི་ཏིང་ངེ་འཛིན་གྱི་རིམ་པ་གསུམ་ལ་བརྟེན་ནས་སྣོད་བཅུད་ལྷའི་དཀྱིལ་
འཁོར་དུ་བསྒོམ་ཞིང་བསྒྲུབ་པ་དང་། ཨ་ནུ་ཡོ་གས་ལྷའི་སྙིང་པོའམ་རྩ་སྔགས་་་་་
བརྗོད་པ་ཙམ་ལ་བརྟེན་པ་ཡིས་བདག་ཉིད་ལྷའི་དཀྱིལ་འཁོར་དུ་བསྒོམ་པར་བྱེད་་་་
པ་སྟེ། དེ་ཡང་ཡུལ་ཆོས་ཀྱི་དབྱིངས་སྟོང་པ་ཉིད་རྒྱུ་དང་ཡུལ་ཅན་རང་བྱུང་གི་ཡེ་་་་
ཤེས་འབྲས་བུ་གཉིས་ཡེ་ནས་དབྱེར་མེད་པ་བདེ་ཆེན་བྱང་ཆུབ་སེམས་ཀྱི་དཀྱིལ་་་་་་
འཁོར་དུ་བལྟ་ཞིང་བསྒོམ་པར་བྱེད་དོ། །
གཉིས་པ་ནི། ཨ་ཏི་ཡོ་གས་བླང་དོར་དང་བསྐྱེད་རྫོགས་ལ་སོགས་པའི་ཐབས་ཚུལ་
གང་ལའང་མི་བརྟེན་པར་གཉིས་སུ་མེད་པའི་རང་བཞིན་སེམས་ཉིད་རང་བྱུང་གི་ཡེ་
ཤེས་མ་བཅོས་རྣལཾ་དུ་འཇོག་པ་ལས་བྱ་བྱེད་གང་ལ་ཡང་ལྟོས་པ་མེད་པ་འདི་་་་་
ཆོས་ཀུན་གྱི་སྙིང་པོར་གྱུར་བ་ཡིན་པས་ན་རེ་དོགས་རྩོལ་སྒྲུབ་ལ་སོགས་པའི་བྱ་བ་
གང་ཡང་མེད་པར་མ་བཅོས་ལྷུན་གྲུབ་ཀྱི་ངང་དུ་འཇོག་པ་ཡིན་པའི་ཕྱིར་ན་མཛད་
སྤྱོད་ཀྱི་འཕྲིན་ལས་བསྒྲུབ་པ་ཀུན་ལས་འདས་པའི་བྱར་མེད་བློ་འདས་ཆེན་པོའི་་་་་
- 96 -



，
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བཞིན་དུ་བརྟན་པ་ཡིན་ནོ། །གསུམ་པ་ཨ་ཏི་ཡོ་ག་ལ་ཐེག་པ་འོག་མ་དྲངས་་་་
བའི་ཕན་ཡོན་ལ་གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །དང་པོ་
ནི། གོང་དུ་བསྟན་པ་དེ་ལྟ་བུའི་སྤང་བླང་གི་བྱ་བ་གང་ཡང་མེད་པ་ངེས་གསང་ཨ་ཏི་
ཡོ་གའི་ལམ་གྱི་རྩོལ་མེད་རང་བབས་ཀྱི་བདེ་བ་དེ་ཉིད་བླང་དོར་རྩོལ་སྒྲུབ་ལ་ཞེན་་་་
པས་སྤོང་བར་བྱེད་པའི་ཐེག་པ་འོག་མ་པ་རྣམས་ལ་རེ་དོགས་ཀྱི་བྱ་བ་གང་ལ་ཡང་་་
མི་རྩོལཾ་བར་བྱར་མེད་བདེ་བའི་ངང་ལ་གནས་པར་བྱེད་པའི་ལུང་ཐེག་མཆོག་་་་་་་
རྫོགས་པ་ཆེན་པོའི་དགོངས་དོན་འདི་མངོན་དུ་བསྟན་ནས་ལྷུན་གྲུབ་གདོད་མའི་ས་་
ལ་བཀོད་པར་བྱའོ། །ཞེས་སོ། །གཉིས་པ་ནི། དེ་ཡང་མཚན་ཉིད་ཐེག་པའི་ལམ་
ནས་བསྐལ་བ་གྲངས་མེད་གསུམ་དང་ཕྱི་རྒྱུད་པས་མི་ཚེ་བདུན་སོགས་དང་ནང་་་་
རྒྱུད་གཉིས་ཀྱིས་ལམ་ནས་དབང་པོ་རབ་ཀྱི་ཟླ་བ་དྲུག་དང་འབྲིང་གིས་ལོ་གཅིག་་་་
དང་ཟླ་བ་བཞི་ཐ་མས་ཟླ་བ་བཅུ་དྲུག་གི་ཡུན་ལ་རྩོལ་བར་བྱེད་པའི་རྩོལ་བཅས་ཀྱི་
ཐེག་པ་ཅན་རྣམས་ལ་བྱ་མེད་རྫོགས་པ་ཆེན་པོའི་གནས་ལུགས་མ་བཅོས་པའི་ངོ་བོ་
སེམས་ཉིད་རང་བྱུང་གི་ཡེ་ཤེས་འདི་བསྟན་པར་བྱས་པས། འདི་ལྟར་སྣང་བའི་ཆོས་
ཐམས་ཅད་གདོད་ནས་ཡེ་གྲོལ་ཆེན་པོའི་ངོ་བོར་སངས་རྒྱས་ཟིན་པ་ལ་བླང་དོར་་་་་
རྩོལ་སྒྲུབ་ཀྱིས་བཅོས་སུ་མེད་པར་རྟོག་ནས་མི་རྩོལ་ལྷུན་གྱིས་གྲུབ་པའི་བདེ་བ་ལ་
གནས་པར་འགྱུར་བའི་དགོས་པའམ་ཕན་ཡོན་ཡོད་པར་གསུངས་པའོ། །
ལྔ་བ་ཐམས་ཅད་ཀུན་འདུས་རྫོགས་པ་ཆེན་པོར་གཏན་ལ་ཕབ་པ་ནི། དེ་ལྟ་བུ་་་
ཐེག་པ་ཀུན་གྱི་ཡང་རྩེ་ཆོས་ཉིད་རྫོགས་པ་ཆེན་པོ་གནས་ལུགས་རིག་པ་བྱང་ཆུབ་་་
ཀྱི་སེམས་འདི་ཡི་ཀློང་ལ་འཁོར་འདས་གཉིས་ཀྱིས་བསྡུས་པའི་ཆོས་ཐམས་ཅད་མ་
རྫོགས་པ་གང་ཡང་མེད་པས་རྫོགས་པ་ཆེན་པོ་ཞེས་གསུངས་སྟེ། །མདོ་བཅུ་ལས།
རྫོགས་པ་ཆེན་པོའི་རང་བཞིན་ནི། །སངས་རྒྱས་རྫོགས་ལ་སེམས་ཅན་རྫོགས། །
འཇིག་རྟེན་རྫོགས་ལ་འདས་པ་རྫོགས། །བདེ་དང་སྡུག་བསྔལ་གཉིས་མེད་རྫོགས། །
ཐེག་པ་རྫོགས་ལ་ཆོས་ཉིད་རྫོགས། །ཡོད་པའི་མཐའ་རྫོགས་མེད་མཐའ་རྫོགས། །
.97 -



ལེའུ་བདུན་པ།
གཅིག་རྫོགས་ཀུན་རྫོགས་ཐམས་ཅད་རྫོགས། །ཅེས་གསུངས་པ་ལྟར་གཅིག་་་་་་
རྫོགས་ཆོས་ཐམས་ཅད་རིག་པའི་ངང་དུ་ཐ་དད་མེད་པར་རྫོགས་པ་དང་། གཉིས་
རྫོགས་སེམས་ཀྱིས་བྱས་པ་འཁོར་འདས་གཉིས་སུ་སྣང་བ་ཐམས་ཅད་རྫོགས་པ་་་་
དང་། ཀུན་རྫོགས་ཕུན་སུམ་ཚོགས་པའི་ཆོས་ཐམས་ཅད་མ་རྫོགས་པ་མེད་པས་ན་
ཐེག་པ་འོག་མའི་ལམ་ནས་འབད་རྩོལ་གྱིས་བསྒྲུབས་པའི་ལམ་འབྲས་ཀྱི་ཡོན་ཏན་
ཐམས་ཅད་བྱ་བྱེད་ཀྱི་རྩོལ་བ་གང་ལ་ཡང་མ་ལྟོས་པར་ད་ལྟ་ཉིད་ནས་སྙིང་པོ་རིག་་་་
པའི་ཀློང་དུ་ཕུན་སུམ་ཚོགས་པར་རྫོགས་པས་རྩོལ་མེད་བདེ་བ་ཆེན་པོའི་ངང་ད་་་་་
གནས་པ་སྟེ། དེ་ཡང་སྣང་སྲིད་འཁོར་འདས་སུ་སྣང་བའི་ཆོས་དག་པ་དང་མ་དག་་
པའི་རྣམ་པར་ཤར་བ་ཐམས་ཅད་དོན་ལ་རང་བྱུང་གི་ཡེ་ཤེས་གཅིག་གི་ངང་ད་་་་་་
རྫོགས་པ་ཡིན་སྟེ། ཅིའི་ཕྱིར་ན་ཆོས་དེ་དག་ཐམས་ཅད་བྱུང་ཡང་རིག་པ་བྱང་ཆུབ་་
སེམས་ཀྱི་རྩལ་ལས་བྱུང་བ་དང་གནས་ཀྱང་བྱང་ཆུབ་སེམས་ཀྱི་ངང་དུ་གནས་པ་་་་
དང་གྲོལ་ཡང་བྱང་ཆུབ་སེམས་ཀྱི་ངང་ལ་གྲོལ་ཞིང་དེ་ལས་འདའ་བ་མེད་པས་ན་་་་་
སྙིང་པོ་བྱང་ཆུབ་ཀྱི་སེམས་སུ་རྫོགས་པ་ཡིན་ལ། གཉིས་རྫོགས་སེམས་ཀྱི་བྱས་པ་
ནི་འཇིག་རྟེན་པ་འཁོར་བའི་ཆོས་སུ་སྣང་བ་སྣང་སྲིད་སྣོད་བཅུད་ཕུང་ཁམས་སྐྱེ་་་་་་
མཆེད་ཀྱིས་བསྡུས་པའི་ཆོས་རྣམས་དང་། འཇིག་རྟེན་ལས་འདས་པའི་ཆོས་ཐེག་་་་
པའི་རྣམ་གྲངས་དང་དེ་དག་གི་བརྗོད་བྱ་གཞི་ལམ་འབྲས་བུས་བསྡུས་སོ་ཅོག་་་་་་
ཐམས་ཅད་གཞན་དུ་ཅི་ཡང་མེད་པར་སེམས་ཀྱིས་བྱས་ཤིང་སེམས་ལ་སྣང་་་་་་
སེམས་ཀྱི་བག་ཆགས་ལས་བྱུང་བ་ཡིན་ཀྱང་དོན་ལ་རིག་པ་བྱང་ཆུབ་སེམས་ཀྱི་ཀློང་
ན་མེད་སྣང་སྟོང་གཟུགས་ཀྱི་རོལ་བ་ཙམ་ལས་ཡོད་མ་མྱོང་པས་དེས་ངང་དུ་རྫོགས་
པ་དང་། ཀུན་རྫོགས་པ་ནི་རྒྱལ་བ་སྐུ་གསུམ་གྱིས་བསྡུས་པའི་སྟོན་པ་ལ་སོགས་པ་
ཕུན་སུམ་ཚོགས་པ་ཐམས་ཅད་ཡེ་ནས་རིག་པའི་རང་བཞིན་སྟོང་པ་ཆོས་སྐུ་གསལ་
བ་ལོངས་སྐུ་ཐུགས་རྗེ་འགག་པ་མེད་པ་སྤྲུལ་པའི་སྐུ་སྟེ་སྐུ་གསུམ་དུ་གནས་པའི་་་་་་
- 98 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་རྩལ་འགགས་པ་མེད་པར་ཤར་ཞིང་དེའི་ངང་ལ་རྫོགས་པ་ཡིན་ནོ། །
དེས་ན་སྤྲོས་པ་མེད་པའི་གང་ཟག་ཆོས་ཉིད་ཉག་གཅིག་གི་དོན་ལ་དགའ་བའི་་་་
དབང་པོ་ཡང་རབ་རྣམས་ལ་རང་བྱུང་གི་ཡེ་ཤེས་གཅིག་གི་ངང་ལ་ཆོས་ཐམས་ཅད་
ཀུན་ཡོངས་སུ་འདུས་ཤིང་རྫོགས་པའི་ལུང་བྱར་མེད་ལྷུན་གྱིས་གྲུབ་པའི་དོན་འདི་་་
བསྟན་པ་ཡིས་རྩོལ་སྒྲུབ་ཀྱི་གདུང་བ་མེད་པར་སངས་རྒྱས་ཀྱི་དགོངས་པ་མཐར་་་་
ཐུག་པ་འདི་ལ་ད་ལྟ་ཉིད་ནས་གནས་པའི་དགོས་པ་ཡོད་ལ་ཀུན་རྫོགས་པ་ཡི་ལུང་་
ཐེག་པའི་རྣམ་གྲངས་སྣ་ཚོགས་པ་ཡི་དོན་འདི་ཐེག་པ་ཐུན་མོང་པའི་རིགས་ཅན་་་་་་
རྣམས་ལ་བསྟན་པ་ཡིས་འགྲོ་བ་ཐམས་ཅད་ཨ་ཏི་ཡོ་ག་ལ་རིམ་གྱིས་དཀྲི་བའི་སྒོ་་་
ནས་འགྲོ་བའི་དོན་ཐམས་ཅད་ཕུན་སུམ་ཚོགས་པར་བྱེད་དེ། དེ་ཉིད་ལས། ཡོངས་
སུ་རྫོགས་པའི་མདོ་འདི་ནི། །དུས་གསུམ་སངས་རྒྱས་ཐམས་ཅད་ཀྱི། །སྔར་གྲུབ་
དགོངས་པ་འདི་ཡིས་གྲུབ། །ད་ལྟར་བཞུགས་པའི་རྣལ་འབྱོར་བ། །མི་ཡེངས་
དགོངས་ལམ་འདི་ལ་གནས། །སླད་ནས་འབྱོན་པའི་གདུང་འཚོབ་རྣམས། །
དགོངས་པའི་ལུང་བསྟན་འདི་ཡིས་མཛད། །ཅེས་གསུངས་སོ། །དྲུག་པ་དེ་རྟོགས་
པའི་གང་ཟག་ལ་བསྔགས་པ་ནི། དེ་ལྟ་བུའི་ཆོས་ཉིད་རྫོགས་པ་ཆེན་པོ་བླང་དོར་བྱ་
རྩོལ་མེད་པའི་དོན་འདི་ལ་གང་ཟག་གང་ཞིག་གནས་པ་ཡི་རྣལ་འབྱོར་བ་དེ་ཡི་་་་
ལུས་འདི་གང་ཟག་ལྷ་དང་མི་ཡི་རིགས་གང་དུ་གཏོགས་པ་དེ་ཉིད་དུ་སྣང་བ་ཡིན་་་་
ཡང་རུང་ཐུགས་སམ་དགོངས་པ་ནི་ཆོས་ཉིད་འགྱུར་བ་མེད་པ་རིག་པ་བྱང་ཆུ་་་་་
སེམས་ཀྱི་གནས་ལུགས་མངོན་དུ་གྱུར་པའི་སངས་རྒྱས་དངོས་ཡིན་པས་གང་ཟག་་་་
དམ་པ་འདི་ཡིས་གདུལ་བྱ་སེམས་ཅན་རྣམས་ཀྱིས་དོན་མཛད་པར་བྱས་ན་གདུལ་་་་
བྱ་དེ་དག་རྩོལ་བཅས་ཐེག་པའི་ལམ་གྱིས་གདུང་བ་དང་བྲལ་ནས་བླང་དོར་རྩོལ་་་་་
སྒྲུབ་མི་བྱེད་པར་རྩོལ་མེད་བདེ་བ་ཆེན་པོ་འབྲས་བུ་ཡེ་ཤེས་བླ་མའི་ས་ལ་ད་ལྟ་ཉིད་
ནས་གནས་པར་འགྱུར་རོ། །ཞེས་གསུངས་སོ། །
དེ་ཉིད་ལས། གང་སུ་འདི་ལ་གནས་པ་ཡི། །དེ་ནི་རྣལ་འབྱོར་ཆེན་པོ་ཡིན། །ལུས་
- 99 -



ལེའུ་བརྒྱད་པ།
ནི་གང་ཟག་འཇིག་རྟེན་ཡང་། །སེམས་དགོངས་རྫོགས་ཆེན་སངས་རྒྱས་ཡིན། །
འདི་ཡིས་སེམས་ཅན་དོན་བྱས་ཀྱང་། །དོན་ལ་ནོར་བ་ངེས་མི་འགྱུར། །ཡིན་པ་དག་
ལ་ནོར་བ་མེད། །ངེས་པ་དག་ལ་ཐེ་ཚོམ་མེད། །རྫོགས་པ་ཆེན་པོའི་ལུང་འདི་ལ། ། །
ཡོད་མེད་ཚིག་དང་མ་ངེས་པའི། །དོན་ལ་འདའ་བ་མི་མངའ་བས། །བརྗོད་པའི་
ཚིག་ལས་འདའ་མི་མངའ། །ཞེས་གསུངས་སོ། །ལེའུའི་མཚན། བྱང་ཆུབ་ཀྱི་་
སེམས་ཀུན་བྱེད་རྒྱལ་པོ་ལས་རྣམ་གྲངས་བསྡུས་པའི་ལེའུ་སྟེ་བདུན་པའི་འགྲེལ་་་
བའོ།། །།
ལྔ་པ་སེམས་ཉིད་ལས་གཞན་པའི་སངས་རྒྱས་ལོགས་སུ་མ་གྲུབ་པའི་གཏན་ཚིག་
དོན་གྱི་ལེའུ་བརྒྱད་པ་ལ་གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །
དང་པོ་ནི། དེ་ལྟར་བྱང་ཆུབ་སེམས་ལས་མངོན་དུ་ཕྱུང་བའི་ཆོས་རྣམ་པར་དབྱེ་བ་
བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་བྱས་པའི་འཁོར་འདས་་་་
ཀྱི་ཆོས་ཐམས་ཅད་ཆོས་ཉིད་དེ་བཞིན་ཉིད་དུ་གཅིག་པ་ལས་དེ་བཞིན་ཉིད་ལ་སྟོན་
འཁོར་བསྟན་པ་ཡི་རང་བཞིན་གསུམ་དུ་སྣང་བར་འགྱུར་བ་ཡི་འཆར་གཞིའི་རང་
བཞིན་ངོ་བོ་ཐུགས་རྗེ་གསུམ་དུ་ཡོད་པ་ལས་ཕུན་སུམ་ཚོགས་པ་གསུམ་པོ་དེ་སོ་་་་་
སོར་དངོས་སུ་སྣང་བ་ཡི་ཚུལ་འོག་ནས་འཆད་འགྱུར་འདི་གསུངས་སོ། །
གཉིས་པ་རྒྱས་བཤད་ལ་གསུམ་སྟེ། སེམས་ཉིད་རང་བྱུང་གི་ཡེ་ཤེས་ལས་ཆོས་
ཐམས་ཅད་བཀོད་པའི་ཚུལ་དང༌། རྣལ་འབྱོར་བཞིའི་དབྱེ་བ་སྣང་ཚུལ། རྣལ་་་་
འབྱོར་གོང་འོག་གི་ཁྱད་པར་བསྟན་ཚུལ་ལོ། །དང་པོ་ལ་ལྔ་སྟེ། སྐུ་གསུམ་དུ་བཀོད་
པའི་ཚུལ། དེས་བསྟན་པ་རྒྱུ་འབྲས་སོ་སོར་དབྱེ་བ། དེ་དག་ཀྱང་དབྱིངས་དེ་བཞིན་
ཉིད་དུ་བསྟན་པ། དེ་བཞིན་ཉིད་ཀྱི་དབྱེ་བ། ངོ་བོ་གཅིག་གི་རང་བཞིན་ལས་རྣལ་
འབྱོར་བཞི་ཇི་ལྟར་སྣང་ཚུལ་ལོ། །དང་པོ་ལ་གསུམ་སྟེ། སེམས་ཉིད་དེ་བཞིན་ཉིད་
ཕུན་སུམ་ཚོགས་པར་ཡེ་ནས་བཀོད་ཚུལ། སྐུ་གསུམ་རྣམ་པར་དབྱེ་བ། ཐུགས་རྗེ་་
- 100 -



，
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བྱུང་གི་ཡེ་ཤེས་འཁོར་འདས་གཉིས་སུ་སྣང་ཚུལ་ལོ། །
དང་པོ་ནི། ཀྱེ་སེམས་དཔའ་ཆེན་པོ་སྟོན་པ་ཀུན་བྱེད་ང་ཡི་སེམས་ཉིད་རང་བྱུང་གི་
ཡེ་ཤེས་ཆོས་ཉིད་དེ་བཞིན་ཉིད་ལས་ནི་སྟོན་འཁོར་བསྟན་པ་སྟེ་ཕུན་སུམ་ཚོགས་པ་
གསུམ་དུ་སྣང་བ་ཡིན་ཏེ། དེ་ལ་སྙིང་པོ་བྱང་ཆུབ་སེམས་ཀྱི་རང་བཞིན་དེ་ཉིད་་་་་་
གདོད་ནས་ཇི་ལྟར་གནས་པ་དེ་བཞིན་ཏུ་མ་སྐྱེས་མ་འགགས་པ་ཆོས་ཉིད་འདུས་མ་
བྱས་པའི་རང་བཞིན་དུ་གནས་པ་ལ་ནི་ཆོས་ཉིད་དེ་བཞིན་ཉིད་དུ་བརྗོད་པ་ཡིན་ལ་
དེ་ཉིད་རྟོགས་བྱའི་ཡུལ་དུ་སྣང་བའི་ཆ་ནས་བསྟན་པ་ཕུན་སུམ་ཚོགས་པར་བཞག་
པ་སྟེ། དེ་ལྟ་བུའི་ཡུལ་དེ་འཁོར་འདས་ཀུན་གྱི་གནས་ལུགས་སམ་ཆོས་ཉིད་དེ་་་་
བཞིན་ཉིད་ཀྱི་རང་བཞིན་སྤྲོས་བྲལ་བློ་ལས་འདས་པ་ཡིན་པས་དེའི་ངོ་བོ་ཇི་བཞིན་
པ་ནི་གཞན་གྱིས་ཚིག་དང་ཡི་གེས་མཚོན་ཏེ་བསྟན་དུ་མེད་པའི་ཕྱིར་ན། མ་ནོར་་་་
ངེས་པའི་སློབ་དཔོན་རིག་པ་རང་བྱུང་གི་ཡེ་ཤེས་ཀྱིས་རང་གི་རང་ལ་ངོ་བོ་དེ་བསྟན་
པས་རྟོགས་པ་ཡིན་པར་གསུངས་ཏེ། དེ་ཉིད་ལས། དུས་གསུམ་སྟོན་པ་གང་གིས་
ཀྱང་། །བསྟན་པའི་རང་བཞིན་འདི་ཡིན་ཞེས། །ཚིག་དང་ཡི་གེས་བརྗོད་པ་མེད། །
མ་གསུངས་མི་གསུང་གསུང་མི་འགྱུར། །ཁྱེད་ཀྱི་རང་བཞིན་བསྟན་པའོ། །ཡེ་ཤེས་
ཐུགས་ཀྱི་རིག་པ་ཡིས། །རང་གི་རང་བཞིན་ངོ་བསྟན་ཏེ། །དེ་མཐོང་བསྟན་པས་དེ་
འདུས་པས། །དེ་ལ་དེ་བསྟན་དེ་ཡང་མཐོང༌། །དེ་ནི་བསྟན་པ་ཞེས་སུ་བཤད། །ཞེས་
གསུངས་སོ། །
གཉིས་པ་ནི། དེ་ལྟ་བུའི་བསྟན་པ་ཕུན་སུམ་ཚོགས་པའི་རང་བཞིན་བྱང་ཆུབ་ཀྱི་ས་
སེམས་དེ་བཞིན་ཉིད་དུ་གནས་པ་དེ་ལ་རྒྱུ་འབྲས་ཀྱི་ཐེག་པ་བ་ཀུན་ཀྱང་བརྟགས་་་་
པར་བྱས་ནས་ཡུལ་ཆོས་དབྱིངས་དེ་བཞིན་ཉིད་དེ་ལ་ལྟ་བར་བྱེད་པ་ལ། དེ་ཉིད་་་་
སྟོན་པ་པོའམ་རྟོགས་བྱེད་ཀྱི་ཡེ་ཤེས་མཐར་ཐུག་པ་སེམས་ཉིད་འོད་གསལ་པའི་ངོ་་
བོ་ལས་དང་ཉོན་མོངས་ལ་སོགས་པ་གང་གིས་ཀྱང་མ་བསྒྲིབས་པའི་རང་བྱུང་གི་ཡེ་
ཤེས་ཉིད་ཀྱི་རྩལ་ལས་ནི་རྒྱུ་འབྲས་ཀྱི་སྟོན་པ་སྐུ་གསུམ་དུ་སྣང་སྟེ། དེ་ལས། རང་
- 101 -



ལེའུ་བརྒྱད་པ།
རིག་ཡེ་ཤེས་རིག་པའི་རྒྱལ། །རང་བཞིན་རྣམ་པ་གསུམ་སྣང་སྟེ། །མི་གནས་་་་་
སེམས་ཀྱི་རང་བཞིན་དང་། །རང་བྱུང་ཡེ་ཤེས་རང་བཞིན་ནི། །ཐུགས་རྗེ་སྤྲུལ་པའི་
རང་བཞིན་ནོ། །བྱང་ཆུབ་སེམས་ཀྱི་རང་བཞིན་ནི། །མི་གནས་ཆོས་ཀྱི་སྐུ་རུ་་་་་་་
བཞུགས། །རང་བྱུང་ཡེ་ཤེས་རང་བཞིན་ནི།།རྫོགས་པའི་ལོངས་སྤྱོད་སྐུ་རུ་བཞུགས།།
ཐུགས་རྗེ་སྤྲུལ་པའི་རང་བཞིན་ནི། །རྣམ་པ་ཅིར་ཡང་སྤྲུལ་ཏེ་བཞུགས། །ཅེས་སོ། །
དེ་ཡང་ཇི་ལྟར་སྣང་བའི་ཚུལ་ནི་ལ་ལ་སྟེ་སོ་སོའི་སྐྱེ་བོ་ལས་དག་པ་བ་རྣམས་ལ་་
མཚན་ཉིད་རྒྱུ་ཡི་ཆོས་སྟོན་པ་སྤྲུལ་སྐུའི་རྣམ་པར་སྣང་བ་དང་། གདུལ་བྱ་ལ་ལ་སྟེ་
ས་ཐོབ་ཀྱི་འཕགས་པ་རྣམས་ལ་གཞི་འབྲིས་དབྱེར་མེད་དམ་རྒྱུ་འབྲས་འབྲེལ་བའི་
ཆོས་ཀྱི་སྟོན་པ་ལོངས་སྐུའི་རྣམ་པར་སྣང་བ་དང་། ས་ཐོབ་ཀྱི་སེམས་དཔའ་ལ་ལ་་
ཞེས་རྒྱུན་མཐའ་བ་རྣམས་དང་ཁྱད་པར་སངས་རྒྱས་རང་སྣང་གི་འཁོར་རྣམས་ལ་་་་་
སེམས་ཉིད་ཡེ་ནས་སངས་རྒྱས་པའི་རང་བཞིན་འབྲས་བུའི་ངོ་བོར་སྟོན་པ་ཆོས་་་་་་
སྐུའི་རྣམ་པར་སྣང་བ་ཡིན་ཏེ། དེ་ཉིད་ལས། མི་གནས་ཆོས་སྐུར་བཞུགས་ཙམ་ན། །
འཁོར་ཡང་བྱང་ཆུབ་སེམས་སུ་བཞུགས། །བྱང་ཆུབ་སེམས་ཀྱི་འཁོར་རྣམས་ལ། །
སྤྲོས་པ་མེད་པའི་དོན་ཡང་སྟོན། །ལོངས་སྤྱོད་རྫོགས་སྐུར་བཞུགས་ཙམ་ན། །
འཁོར་ཡང་བྱང་ཆུབ་སེམས་དཔའི་འཁོར། །བྱང་ཆུབ་སེམས་དཔའི་འཁོར་རྣམས་་་་
ལ༑ ༑སྐུ་དང་ཡེ་ཤེས་རྫོགས་པར་སྟོན། །སྣ་ཚོགས་སྤྲུལ་སྐུར་བཞུགས་ཙམ་ན། །
འཁོར་ཡང་རྒྱུད་དྲུག་སེམས་ཅན་འཁོར། །རྒྱུད་དྲུག་སེམས་ཅན་འཁོར་རྣམས་ལ། །
ཡིད་བཞིན་དབང་པོ་གང་འཐད་སྟོན། །ཅེས་གསུངས་སོ། ། ་
གསུམ་པ་ནི། དེ་བཞིན་ཉིད་རིག་པ་རང་བྱུང་གི་ཡེ་ཤེས་དེ་ཡི་ཐུགས་རྗེ་ཡི་རོལ་
རྩལ་འགགས་པ་མེད་པའི་ཆ་མངོན་དུ་ཕྱུང་བ་ཡི་སྟོང་གསལ་འགག་པ་མེད་པའི་་་་
རང་བྱུང་གི་ཡེ་ཤེས་རྣམ་པ་ལྔ་ལས་བྱུང་བའི་རིགས་ལྔས་བསྡུས་པའི་སངས་རྒྱས་་་
རྣམས་དང་རྒྱུད་ལྔས་བསྡུས་པའི་སེམས་ཅན་རྣམས་ནི་རྒྱུ་འབྲས་ཀྱི་ཐེག་པ་རྣམས་་་་
- 102 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྟན་པའི་ཡུལ་དང་། སྐུ་གསུམ་གྱི་སྟོན་པའི་འཁོར་དུ་སྣང་བ་ཡིན་ཏེ། དེ་ཉིད་
ལས་༑ སྟོན་པ་ཆོས་ཀྱི་སྐུ་འཁོར་ནི། །དུས་གསུམ་སངས་རྒྱས་བཞུགས་པ་དང་། །
ཁམས་གསུམ་རྒྱུད་དྲུག་སེམས་ཅན་དེ། །འཕགས་པའི་ཐུགས་རྗེའི་སེམས་ཅན་ལ། །
འབྲེལ་བ་ཕུན་སུམ་ཚོགས་པར་བཤད། །སྟོན་པ་ལོངས་སྤྱོད་སྐུའི་འཁོར་ནི། །མི་
རྟོག་ཏིང་འཛིན་བཅུ་སྦྱངས་པའི། །ས་ལ་གནས་པའི་བྱང་ཆུབ་པ། །ཉོན་མོངས་མི་
གནས་ཤེས་བྱ་སྦྱང་། །ཡེ་ཤེས་ཚོགས་དང་ཐུགས་རྗེ་འབྲེལ། །དེས་ན་ཕུན་སུམ་་་
ཚོགས་ཅེས་བྱ། །སྟོན་པ་སྤྲུལ་པའི་སྐུའི་འཁོར་ནི། །སྐུ་སྤྲུལ་ཐུགས་རྗེ་དྲུག་སྣང་
བས། །འཁོར་ཡང་རྒྱུད་དྲུག་སེམས་ཅན་ནོ། །ལས་དང་ཐུགས་རྗེ་འབྲེལ་བ་ནི། །
འཁོར་ནི་ཕུན་སུམ་ཚོགས་ཅེས་བྱ། །ཞེས་གསུངས་སོ། །
གཉིས་པ་ནི། གོང་དུ་བཤད་པ་དེ་ལྟ་བུ་ཡི་འཁོར་གྱི་ཚོགས་རྣམས་ལ་རྒྱུ་དང་
འབྲས་བུའི་ཆོས་རྣམས་གསལ་བར་མཛད་པའི་སྟོན་པ་སྐུ་གསུམ་གྱིས་ཆོས་ཉིད་དེ་
བཞིན་ཉིད་ཀྱི་ངོ་བོ་ཡུལ་གཅིག་གི་རང་བཞིན་ལ་འཁོར་གྱི་གདུལ་བྱ་རྣམས་ཀྱི་ ས་
ཁམས་དབང་མོས་པའི་དབང་གིས་ལྟ་བ་མཐོ་དམན་སོ་སོ་མི་འདྲ་བས་དེ་དག་རྗེས་
སུ་འཛིན་ཕྱིར་གདུལ་བྱ་ལ་ལ་ཉན་ཐོས་ཀྱི་རིགས་ཅན་རྣམས་ལ་ཀུན་འབྱུང་ལ་་་
ཉོན་གྱི་ཆ་རྣམས་སྤོང་བར་བསྟན་པ་དང་། རང་སངས་རྒྱས་ཀྱི་རིགས་ཅན་རྣམས་ལ་
ལས་དང་ཉོན་མོངས་ཐམས་ཅད་རྟེན་འབྲེལ་ལུགས་ལྡོག་གི་ཚུལ་གྱིས་འགེགས་་་་་
པར་བྱེད་པའི་ཡུལ་དུ་བསྟན་པ་དང་། གདུལ་བྱ་ལ་ལར་སྟེ་བྱང་ཆུབ་སེམས་དཔའི་
རིགས་ཅན་རྣམས་ལ་མ་དག་ཀུན་རྫོབ་ཀྱི་སྣང་བ་འཁྲུལ་བའི་ཆ་ཐམས་ཅད་ཆོས་
དབྱིངས་སྐྱེ་བ་མེད་པའི་ངང་དུ་སྦྱོང་ཞིང་དག་པའི་སྒོ་ནས་ལམ་རིམ་གྱིས་བསྒྲོད་དེ་་་་
སངས་རྒྱས་པར་བསྟན་པ་དང་། གསང་སྔགས་ཀྱི་རིགས་ཅན་ལ་ལར་སྟེ་བྱེད་རྒྱུད་
ཀྱི་ཐེག་པ་བ་རྣམས་ལ་མ་དག་སྒོ་གསུམ་གྱི་ཆ་ཐམས་ཅད་དག་པ་ལྷའི་སྐུ་གསུང་་་་
ཐུགས་སུ་བྱིན་གྱིས་རླབས་པས་དག་པའི་ངོ་བོར་སྒྲུབ་པར་བསྟན་པ་དང་། ལ་ལར་
སྟེ་རྣལ་འབྱོར་གྱི་ཐེག་པ་བ་རྣམས་ལ་ལྟ་སྤྱོད་ཡང་དག་པ་བླང་ཞིང་དེའི་མི་མཐུན་་་་
- 103 -



ལེའུ་བརྒྱད་པ།
ཕྱོགས་ཐམས་ཅད་དོར་བར་བྱ་བའི་ལམ་གྱི་འབྲས་བུ་གྲུབ་པར་བསྟན་པ་དང་།
ལ་ལར་སྟེ་གསང་སྔགས་བླ་མེད་ཀྱི་སྣོད་དུ་གྱུར་པ་རྣམས་ལ་རང་རྒྱུད་གདོད་ནས་་་་་
དག་པ་ལྷའི་རང་བཞིན་དུ་གནས་པ་ཉིད་ལམ་བསྐྱེད་རྫོགས་ཟབ་མོས་མངོན་་་་་་
བསྒྲུབ་པར་བསྟན་པ་སྟེ། མདོར་ན་ལམ་དེ་དག་ཀུན་ཀྱང་རྒྱུ་ལམ་ལ་བཙལ་ཞིང་འབྲས་
བུ་བསྒྲུབ་ཏུ་ཡོད་པར་བསྟན་པ་ཡིན་པས་རྒྱུ་འབྲས་རྩོལ་སྒྲུབ་ལས་འདས་པའི་ཐེག་་
པ་ལས་གཞན་དུ་གྱུར་པ་ཡིན་ནོ། །
གསུམ་པ་ནི། དེ་ལྟར་ཀུན་བྱེད་བྱང་ཆུབ་ཀྱི་སེམས་ལས་མངོན་དུ་ཕྱུང་བའི་སྟོན་པ་
སྐུ་གསུམ་གྱི་རྒྱུ་མཚན་ཉིད་ཀྱི་ཐེག་པ་བ་དང་འབྲས་བུ་སྔགས་ཀྱི་རིགས་ཅན་རྣམས་
ལ་དགོངས་ནས་དེ་དག་གི་བློ་དང་འཚམ་པར་རྒྱུ་འབྲས་ཀྱི་ཆོས་རྣམས་སོ་སོར་་་་་
བསྟན་ན་ཡང་དོན་ལ་རྒྱུ་དང་འབྲས་བུ་རྣམ་པ་གཉིས་ཀ་ཉིད་ཀྱང་གང་ལས་སྣ་་་་་
བའི་གཞི་ཆོས་ཉིད་དེ་བཞིན་ཉིད་ལས་གཡོས་པ་རྡུལ་ཙམ་ཡང་མེད་པར་སྟོན་པ་་་
ཀུན་བྱེད་ང་ཡི་ལུང་བསྟན་ཏོ། །ཞེས་སོ། །བཞི་པ་ནི། དེ་ལྟ་བུའི་ཕུན་སུམ་ཚོགས་
པ་ཀུན་གྱི་རང་བཞིན་ཆོས་ཉིད་དེ་བཞིན་ཉིད་དེ་རང་གི་ངོ་བོ་ནི་སྤྲོས་པ་ཐམས་ཅད་
དང་བྲལ་ཞིང་དམིགས་པའི་ཡུལ་ལས་འདས་པས་དབྱེ་བ་མེད་ན་ཡང་། ཇི་སྐད་དུ།
ཆོས་ཀྱི་དབྱིངས་ལ་དབྱེར་མེད་པས། །རིགས་ནི་ཐ་དད་རུང་མ་ཡིན། །བརྟེན་པའི་
ཆོས་ཀྱི་བྱེ་བྲག་གིས། །དེ་ཡི་དབྱེ་བ་ཡོངས་སུ་བྱ། །ཞེས་གསུངས་པ་དང་། ཚུལ་
མཐུན་པར་ཆོས་ཅན་སྣང་བའི་ངོས་ནས་དབྱེ་ན་འདི་ལྟ་སྟེ་རྒྱལ་བ་སྐུ་གསུམ་གྱི་སྟོན་
པར་སྣང་བ་ཆོས་སྐུ་ཀུན་བྱེད་རྒྱལ་པོ་ང་ཡང་ཆོས་ཉིད་དེ་བཞིན་ཉིད་ཀྱི་རང་བཞིན་
རིག་པ་བྱང་ཆུབ་ཀྱི་སེམས་སྐུ་གསུམ་འདུ་འབྲལ་མེད་པའི་ངོ་བོ་ཡིན་ལ། ངས་བྱས་
པའི་འཁོར་འདས་ཀྱི་ཆོས་ཀུན་ཀྱང་དབྱིངས་སྤྲོས་པ་དང་བྲལ་བ་དེ་བཞིན་ཉིད་ཀྱི་
ངང་ལས་རྩལ་སྣང་འགག་པ་མེད་པ་སྟོང་གཟུགས་སྒྱུ་མའི་ཆོ་འཕྲུལ་དུ་ཤར་བ་ཙམ་
ཡིན་པས་དེ་ལས་གཞན་དུ་མེད་ལ། དེ་ལ་ཀུན་བྱེད་ཉིད་ཀྱིས་བྱས་པའི་ཆོས་དེ་སོ་
- 104 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སོར་དབྱེ་ན་གང་དང་གང་ཡིན་ཞེ་ན། ཕྱི་ཡུལ་གྱི་རྣམ་པར་སྣང་བ་གཟུགས་སྒྲ་ལ་་་་
སོགས་པ་དྲུག་པོ་རྣམ་ཀྱང་ཀུན་བྱེད་ང་ཡིས་བྱས་པ་ཡིན་ནོ་ཞེས་འདི་དག་ཐམས་་་
ཅད་ཀུན་བྱེད་བྱང་ཆུབ་སེམས་ཀྱི་རྩལ་ལས་རོལ་བར་ཤར་བ་ཙམ་ཡིན་པས་དེ་ལྟར་
གསུངས་པའི་ཚུལ་འདི་འོག་མ་རྣམས་ལ་ཡང་འདྲེ་བར་བྱས་ནས། དེ་བཞིན་དུ་མིག་
ལ་སོགས་པའི་དབང་པོ་དྲུག་ཏུ་སྣང་བ་འདི་ནི་ང་ཡི་རང་སྣང་མ་འགག་པར་ཆོས་་་་་
རྣམས་སྒྲིབ་མེད་མངོན་སུམ་དུ་རིག་ཅིང་ཤེས་པ་ཡི་ངོ་བོ་ཡིན་པ་དང་། མིག་གི་རྣམ་
པར་ཤེས་པ་སོགས་རྣམ་པར་ཤེས་པའི་ཚོགས་རྣམས་ནི་ཀུན་བྱེད་ང་ཡི་རང་བྱུང་གི་་
ཡེ་ཤེས་ཀྱི་བདག་ཉིད་ཡིན་པ་དང་། འབྱུང་བ་ཆེན་པོ་ལྔ་ཡང་སྣོད་བཅུད་ཀུན་གྱི་
བརྟེན་པའི་གཞི་དང་བསྐྱེད་པའི་རྒྱུ་རུ་གྱུར་པའི་ཕྱིར་སྣོད་བཅུད་ཐམས་ཅད་འདི་ལྔ་
ཡི་རང་བཞིན་ལས་མ་འདས་པ་སྟེ་དེ་ལྟར་སྣོད་བཅུད་ཀུན་གྱི་རྒྱུ་འབྱུང་བ་ལྔ་ཡིན་ན་
ཡང་འབྱུང་བ་དེ་དག་ཀྱང་བྱང་ཆུབ་ཀྱི་སེམས་དེ་བཞིན་ཉིད་ལས་གཞན་དུ་མེད་པ་
དང༌༑ ཐུགས་རྗེ་འགག་པ་མེད་པ་རང་བྱུང་གི་ཡེ་ཤེས་ལྔ་ཡི་རྩལ་ལས་ཁུམ་་་་་
གསུམ་རྒྱུད་དྲུག་གི་སེམས་ཅན་རྣམས་བྱུང་བ་ཡང་དེ་བཞིན་ཉིད་ཀྱི་ངོ་བོར་བཤད་་་་
པ་མ་གཏོགས་གཞན་དུ་རྡུལ་ཙམ་ཡང་མེད་དེ། ཀློང་ཆེན་ལས། ཀློང་ཆེན་གཅིག་པོ་
ཀུན་ཡིན་པས། །ཐམས་ཅད་ཀུན་གྱི་དངོས་གཞི་ཤར། །ཕྱོགས་འཛིན་གང་ཡང་མ་
སྤངས་པས། །ཕྱོགས་མེད་ཀུན་ཏུ་ཤར་བ་ཡིན། །ཟང་ཐལ་ཡིན་པས་ཀུན་ཏུ་ཤར། །
མུ་མཐའ་མེད་པ་ཆོས་ཀྱི་དབྱིངས། །ཅེས་གསུངས་པ་བཞིན་ནོ། །
ལྔ་བ་ནི། འོ་ན་ཆོས་ཐམས་ཅད་ཆོས་ཉིད་དེ་བཞིན་ཉིད་གཅིག་གི་རང་བཞིན་ལས་
མེད་ན་དེ་ལ་རྣལ་འབྱོར་རྣམ་པ་བཞི་ཡིས་སོ་སོའི་རྟོགས་ཚུལ་མི་འདྲ་བ་ཐ་དད་པ་་་་
རྣམས་ཇི་ལྟར་བྱུང་སྙམ་ན། དེ་བཞིན་ཉིད་ཀྱི་རང་བཞིན་ཆོས་དབྱིངས་སྤྲོས་པ་དང་
བྲལ་བ་ཉིད་སྟེ་ངོ་བོ་གཉིས་སུ་གྲུབ་པ་མེད་པ་ཉིད་ནི་དམིགས་མཚན་བློ་ཡི་སྤྱོད་་་་
ཡུལ་ཀུན་ལས་འདས་པ་སྟེ། དེས་ན་རྣམ་པའི་དབྱེ་བ་ཐ་དད་ཀྱི་ཆོས་སུ་གྲུབ་པ་གང་
ཡང་མེད་པར་རང་གི་རང་བཞིན་ནི་ཆོས་ཉིད་རང་བྱུང་ཡེ་ཤེས་གཅིག་ཏུ་གནས་་་་
- 105 -



ལེའུ་བརྒྱུད་པ།
ཡིན་ཡང་དེ་ལ་རྣལ་འབྱོར་གྱི་ལམ་རྣམ་པར་བཞག་པ་བཞི་བྱུང་བ་ནི་རྣལ་འབྱོར་་་་
རྣམ་པ་བཞི་ཡི་རིགས་ཅན་གྱི་གདུལ་བྱ་རྣམས་ཀྱི་བསམ་པའི་དབང་ལས་དེ་ལྟར་་་་་
བྱུང་བ་ཡིན་ནོ། །གཉིས་པ་རྣལ་འབྱོར་བཞིའི་དབྱེ་བ་ལ་གསུམ་སྟེ། རྣལ་འབྱོར་་
བཞི་སེམས་ཉིད་གཅིག་ལ་དབྱེ་བ། དབྱེ་བ་བཞིའི་རང་བཞིན་ངེས་པར་བྱ་བ། དེ་
དོན་དབྱེ་བ་བཞི་བཞིས་རྒྱ་ཆེར་བཤད་པའོ། །དང་པོ་ནི། ཀྱེ་སེམས་དཔའ་ཆེན་པོ་
རྣལ་འབྱོར་རྣམ་པ་བཞི་ཡི་དབྱེ་བ་ལ་ཉོན་ཅིག་དེ་ལ་ཆོས་ཐམས་ཅད་ཀུན་གྱི་འབྱུང་
གནས་སྙིང་པོ་བྱང་ཆུབ་ཀྱི་སེམས་ཡེ་ཇི་བཞིན་པར་གནས་པ་འདི་ནི་ཆོས་རྣམས་་་་་
ཀུན་གྱི་ཆོས་ཉིད་དེ་བཞིན་ཉིད་མ་བཅོས་རྣལ་མའི་ངོ་བོ་སྟེ་གནས་ལུགས་ཇི་བཞིན་
པ་ཡིན་ལ། དེ་ཉིད་སངས་རྒྱས་སྒམ་པོས་བཟང་དུ་མ་བཅོས་སེམས་ཅན་བསྒྲིམ་
པོས་ངན་དུ་མ་བཅོས་པར་རང་གི་ངོ་བོ་ཇི་ལྟ་བ་དེ་བཞིན་ཉིད་དུ་ཡེ་ནས་གནས་པ་
ཡིན་ཡང་། གདུལ་བྱ་གང་ཟག་རྣམས་ཀྱི་བློའི་རྩལ་འཕང་མི་འདྲ་བའི་དབང་གིས་
ཤིན་ཏུ་རྣལ་འབྱོར་ཨ་ཏི་ཡོ་ག་དང་ཡོངས་སུ་རྣལ་འབྱོར་ཨ་ནུ་ཡོ་ག་དང་རྣ་་་་་་་
འབྱོར་ཆེན་པོ་མ་ཧཱ་ཡོ་ག་དང་སེམས་དཔའི་རྣལ་འབྱོར་ཕྱི་རྒྱུད་སྡེ་གསུམ་སྟེ། དེ་ལྟ་
བུའི་རྣལ་འབྱོར་བ་རྣམ་པ་བཞིས་ཆོས་ཀུན་གྱི་སྙིང་པོ་དོན་གྱི་གནས་ཚུལ་རྣལ་མ་བྱ་
བྲལ་ལྷུན་རྫོགས་ཆེན་པོ་སྤྲོས་པ་མེད་པའི་དབྱིངས་ལ་བལྟས་ཤིང་བརྟགས་པས་་་་་
མཐོང་ཚུལ་མི་འདྲ་བའི་ལུལ་ནི་རྣམ་པ་བཞི་རུ་བྱུང་བ་ཡིན་ནོ། །གཉིས་པ་ལ་གཉིས་
ཏེ༑ ཡོ་ག་མ་ཧཱ་ཨ་ནུ་གསུམ་གྱིས་རྣལ་མའི་དོན་མི་རྟོགས་པར་བཤད་པ་དང་། ཨ་
ཏིས་མ་བཅོས་རྣལ་དུ་འབྱོར་བའི་ངོ་བོར་བཤད་པའོ། །
དང་པོ་ནི། དེ་ལ་སེམས་དཔའི་རྣལ་འབྱོར་སྔགས་ཕྱི་བ་གསུམ་གྱིས་ནི་ཆོས་ཉིད་
དོན་དམ་པའི་གནས་ལུགས་ལ་ཕྱི་ནང་སྣོད་བཅུད་ཀྱི་སྣང་བ་འདི་ཐམས་ཅད་དོན་་་་
དམ་མཚན་མ་མེད་པའི་བྱིན་རླབས་ལས་སྣང་བ་ཡིན་པས་རིགས་གསུམ་ལྷའི་ང་་་་་
བོའམ་འོག་མིན་རྡོ་རྗེ་དབྱིངས་ཀྱི་དཀྱིལ་འཁོར་དུ་ལྟ་བ་ཡིན་ཏེ། གལ་པོ་ལས། ཡོ་
- 106 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གའི་ཐེག་པར་གནས་འདོད་པས། །འོག་མིན་རྡོ་རྗེ་དབྱིངས་སུ་ལྟ། ཞེས་གསུངས་
པ་ལྟར་འདོད་པ་ཡིན་མོད། འོན་ཀྱང་སྣང་ཚུལ་འཁྲུལ་བའི་ངོས་ནས་ཕྱི་ཡུལ་དང་་་
ནང་དབང་པོར་འབྲེལ་བའི་གཟུང་འཛིན་མ་དག་པའི་ཆོས་སུ་མཐོང་ནས་མངོན་་་་་
པར་བྱང་ཆུབ་པ་ལྔ་དང་ཆོ་འཕྲུལ་རྣམ་པ་བཞིས་སྣོད་བཅུད་ཐམས་ཅད་དག་པ་ལྷའི་
སྐུ་གསུང་ཐུགས་སུ་བསྒོམས་ཞིང་བྱིན་གྱིས་བརླབས་ནས་བདག་དམ་ཚིག་སེམས་
དབའི་ངོ་བོར་གནས་པ་དང་ལྷ་ཡེ་ཤེས་པ་གཉིས་བཟང་ངན་ཅན་དུ་ལྟ་བར་བྱེད་པ་་་
དེས་ནི་སྙིང་པོ་དོན་གྱི་གནས་ལུགས་རྣལ་མ་བཟང་ངན་བླང་དོར་མེད་པའི་ཚུལ་་་་་་
མཐོང་བ་མེད་པས། དེ་འདྲའི་བཟང་ངན་བླང་དོར་དུ་ལྟ་བ་དེ་བོར་ལ་གནས་ལུགས་
མ་བཅོས་པ་ཆོས་ཉིད་དེ་བཞིན་ཉིད་ཀྱི་ངང་དུ་སེམས་དཔའ་ཡི་རྣལ་འབྱོར་རྣམས་་་་
ཀྱིས་ཞོག་ཅིག་ཅེས་གདམས་སོ། །
ཡང་དོན་གྱི་སྙིང་པོ་རྣལ་མ་བྱ་རྩོལ་མེད་པ་ལ་རྣལ་འབྱོར་ཆེན་པོ་མ་ཧཱ་ཡོ་ག་བ་་
རྣམས་ཀྱིས་མཐོང་བ་ནི་ཡེ་ནས་རང་རྒྱུད་དག་པའི་ངོ་བོ་གདན་གསུམ་ལྷའི་དཀྱིལ་
འཁོར་དུ་གནས་པ་ལ། དེ་ཉིད་མངོན་དུ་བྱེད་པའི་ཐབས་སུ་རྒྱུ་ཏིང་ངེ་འཛིན་རྣམཾ་པ་
གསུམ་ལས་འབྲས་བུ་ལྷ་ཡི་དཀྱིལ་འཁོར་རྫོགས་པར་བསྒོམས་པར་བྱས་ཏེ་བསྒྲུབ་
པ་ལ་བསྙེན་པ་དང་ཉེ་བསྙེན་བསྒྲུབ་པ་དང་སྒྲུབ་ཆེན་བཞི་ཡི་ཡན་ལག་རྫོགོས་པར་
བྱས་ནས་འོད་ཟེར་འཕྲོ་འདུ་སོགས་ཀྱིས་བདག་ཉིད་ཡེ་ནས་གཞི་རྒྱུད་རང་བཞིན་་་་
ལྷུན་གྱིས་གྲུབ་པའི་དཀྱིལ་འཁོར་དུ་བཞུགས་པ་ཉིད་མངོན་དུ་འགྲུབ་པར་ལྟ་བ་་་་་
དེས་ཀྱང་ཆོས་ཉིད་དོན་གྱི་སྙིང་བོ་རྣལ་མ་རྩོལ་སྒྲུབ་ལས་འདས་པའི་དོན་ནི་མཐོང་
བ་མེད་པའི་ཕྱིར་ན། མ་བཅོས་དེ་བཞིན་ཉིད་ཀྱི་ངང་དུ་རྣལ་འབྱོར་ཆེན་པོ་ཡི་་ཡ་
དགོངས་པ་དེ་ཉིད་ཞོག་ཅིག དེ་བཞིན་དུ་གནས་ལུགས་དོན་གྱི་སྙིང་པོ་མ་བཅོས་དེ་
བཞིན་ཉིད་ཀྱི་རང་བཞིན་རྣལ་མ་རྒྱུ་འབྲས་བྱ་རྩོལ་མེད་པ་ཉིད་ལ་ཡོངས་སུ་རྣལ་་་་་
འབྱོར་ཨ་ནུ་ཡོ་ག་བ་རྣམས་ཀྱིས་མཐོང་བ་ནི། དབྱིངས་སྐྱེ་མེད་སྤྲོས་པ་དང་བྲལ་བ་
ཀུན་ཏུ་བཟང་མོ་ཡེ་ཇི་བཞིན་པའི་དཀྱིལ་འཁོར་ནི་གནས་ལུགས་སྙིང་པོ་མ་བཅོས་་
- 107-



ལེའུ་བརྒྱད་པ།
པའམ་རྣལ་མའི་ངོ་བོ་རྟོགས་བྱའི་ཡུལ་ལམ་རྒྱུར་མཐོང་ལ། དེས་སྣང་ཆ་ཡེ་ཤེས་
ཆེན་པོ་ཀུན་ཏུ་བཟང་པོ་རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནི་ཡུལ་་་་་
བཞིན་པ་རྟོགས་པའི་རྣལ་མའི་འབྲས་བུར་མཐོང་བ་སྟེ་དེ་ལྟར་སྙིང་པོ་རང་བྱུང་གི་་
ཡེ་ཤེས་དེ་བཞིན་ཉིད་གཅིག་ལ་རྒྱུ་འབྲས་གཉིས་སུ་མཐོང་བ་ལ་ཨ་ནུ་ཡོ་ག་བས་་་
ཀྱང་རྒྱུ་འབྲས་གཉིས་ལས་འདས་པའི་ཆོས་ཉིད་རྣལ་མ་མ་བཅོས་པའི་དོན་་་་་་་
མཐོང་བ་མེད་པའི་ཕྱིར་ན། རྒྱུ་འབྲས་རྩོལ་སྒྲུབ་ལས་འདས་པ་མ་བཅོས་དེ་བཞིན་
ཉིད་ཀྱི་ངང་དུ་ཡོངས་སུ་རྣལ་འབྱོར་བ་རྣམས་ཀྱིས་ཞོག་ཅིག་ཅེས་སོ། །་་
མ་བྱ་རྩོལ་གྱིས་བཅོས་སུ་མེད་པ་ལ་ཤིན་ཏུ་རྣལ་འབྱོར་ཨ་ཏི་ཡོ་ག་བ་རྣམས་ནི་རང་
བྱུང་འདུས་མ་བྱས་པའི་ཡེ་ཤེས་སྐུ་གསུམ་ཡེ་ནས་ལྷུན་རྫོགས་ཆེན་པོ་ལ་སྤང་བླང་་་་
བཅོས་བསྒྱུར་སྤུ་ཙམ་མི་དགོས་པར་ཡེ་གྲོལ་བསལ་བཞག་མེད་པའི་ལྟ་བ་བློ་འདས་
རྫོགས་པ་ཆེན་པོའི་རང་བཞིན་དུ་མཐོང་བ་དེས་བྱང་ཆུབ་ཀྱི་སེམས་ནི་ཆོས་ཀུན་གྱི་་
ཆོས་ཉིད་དམ་སྙིང་པོར་མཐོང་ཞིང་། སྙིང་པོ་དེ་ཉིད་བླང་དོར་རྩོལ་སྒྲུབ་ལ་སོགས་
པ་གཉིས་པོ་གང་གིས་ཀྱང་མ་བཅོས་པའི་དོན་གྱི་གནས་ལུགས་རྣལ་མར་མཐོ་་་་
བས་ན། དེ་ནས་གཞན་དུ་ལྟ་བ་ཞིག་ཡེ་ནས་བསྒོམ་དུ་མེད་པར་ཐག་ཆོད་པས་ལྷུན་
འབྱམས་ཡང་བ་ཆེན་པོར་རང་བབས་སུ་བཞག་པ་ལས་གཞན་པའི་སྒོམ་བྱ་ཅི་ཡང་་་་
མེད་པ་དང་། ཆོས་ཉིད་མཉམ་པ་ཉིད་ཀྱི་དོན་ལ་དམ་ཚིག་བསྲུང་མཚམས་ལས་་་་
འདས་པས་ཡེ་ནས་བསྲུང་དུ་མེད་པར་བཞག་པ་དང༌། ཐམས་ཅད་ཡེ་ནས་རང་བྱུང་
ཡེ་ཤེས་ཆེན་པོའི་ངོ་བོར་སངས་རྒྱས་པ་ལ་བྱ་བྱེད་ཀྱི་རྩོལ་བ་མི་མངའ་བས་ཕྲིན་་་་་
ལས་ཡེ་ནས་བཙལ་དུ་མེད་པར་ཤེས་པས་མ་བཅོས་རང་བབས་སུ་བཞག་པས་་་་་་
མཚོན་རང་བཞིན་བཅུ་བོ་ཀུན་ལ་རྩོལ་ཞིང་བསྒྲུབ་ཏུ་མེད་པར་རྟོགས་པ་སྟེ། དེ་ལྟར་
སྒོམ་སྒྲུབ་སྤང་བླང་གི་རྩོལ་བ་སྤུ་ཙམ་མེད་པར་རང་བབས་རང་གནས་སུ་བཞག་་་་་
པས་ཆོས་ཉིད་དེ་བཞིན་ཉིད་ཀྱི་གནས་ལུགས་ལ་ཇི་ལྟ་བ་བཞིན་དུ་རྣལ་དུ་འབྱོར་་་
- 108 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་ཡིན་པས་འདི་ནི་རྣལ་འབྱོར་ཀུན་གྱི་ནང་ནས་རྣལ་འབྱོར་གྱི་དབང་ཕྱུག་ཆེན་པོ་་་
བླ་ན་མེད་པ་སྟེ། དོན་གསལ་ལས། རྣལ་འབྱོར་ཆེན་པོ་བསྒོམ་ལས་འདས་པར་
རྟོགས། །རྟོགས་པའི་དོན་ལ་བྱ་རྩོལ་མི་མངའ་བར། །རང་གདངས་ཆེན་པོའི་ངང་ལ་
གནས་པ་ནི། །རྣལ་འབྱོར་དབང་ཕྱུག་ཆེན་པོ་བྱ་རྩོལ་འདས་པ་ཡིན། །ཅེས་སོ། །
གསུམ་པ་དེ་དོན་དབྱེ་བ་བཞི་བཞིས་རྒྱ་ཆེར་བཤད་པ་ལ་བཞི་སྟེ། སེམས་དཔའི་་་་
རྣལ་འབྱོར། རྣལ་འབྱོར་ཆེན་པོ། ཡོངས་སུ་རྣལ་འབྱོར་ཤིན་ཏུ་རྣལ་འབྱོར་གྱི་དོན་
རྣལ་འབྱོར་བཞི་ལྡན་དུ་རྒྱ་ཆེར་བཤད་པའོ། །
དང་པོ་ནི། དེ་ལ་རྣལ་འབྱོར་རྣམ་པ་བཞི་པོའི་ལྟ་བའི་བྱེ་བྲག་སོ་སོར་དབྱེ་བ་ནི་
ཡུལ་སེམས་ཉིད་རང་བྱུང་གི་ཡེ་ཤེས་དེ་བཞིན་ཉིད་གཅིག་ཡིན་པ་ལ་བློ་རྣལ་དུ་་་་་
འབྱོར་ཚུལ་གྱི་སྒོ་ནས་རྣམ་པ་བཞི་ཡོད་པ་དེ་རེ་རེ་ལ་ཡང་ནང་གསེས་སུ་བན་་་་་་་
བཞིར་དབྱེ་བ་ཡི་ཚུལ་ནི་འདི་ལྟར། དང་པོ་སེམས་དཔའི་རྣལ་འབྱོར་ལ་ནང་གི་བྱེ་
བྲག་ཏུ་རྣལ་འབྱོར་རྣམ་པ་བཞིར་དབྱེ་བ་ནི། ཕྱི་ཡུལ་དང་ནང་དབང་པོ་སོགས་་་་
ཆོས་ཐམས་ཅད་སྟོང་ཉིད་སྤྲོས་པ་དང་བྲལ་བ་དོན་དམ་མཚན་མ་མེད་པའི་རང་་་་་་
བཞིན་དུ་གཏན་ལ་ཕབ་ནས་ཆོས་ཉིད་རྣམ་པར་མི་རྟོག་པའི་དོན་ལ་གཅིག་ཏུ་་་་་་
སེམས་པར་བྱེད་པའི་རྒྱུ་མཚན་དེས་ན་སེམས་དཔའི་རྣལ་འབྱོར་ཉིད་དུ་བཤད་པ་་་
ཡིན་ལ། དེ་ལྟ་བུའི་དོན་དམ་མཚན་མ་མེད་པའི་སྣང་ཆ་ཀུན་རྫོབ་ཀྱི་སྣང་བ་ཐམས་
ཅད་མངོན་པར་བྱང་ཆུབ་པ་ལྔ་ཡི་སྒོ་ནས་འོག་མིན་རྡོ་རྗེ་དབྱིངས་ཀྱི་དཀྱིལ་འཁོར་་་
དུ་བསྒོམས་པ་ལ་གནས་གསུམ་བྱིན་གྱིས་བརླབས་པ་དང་ཏིང་འཛིན་བྱིན་རླབས་་་་
དབང་བསྐུར་མཆོད་པ་སྟེ་ཆོ་འཕྲུལ་བཞི་མངོན་དུ་འབྱིན་ཅིང་བསྒོམ་པ་རྣམས་་་་་
བསྐྱེད་པའི་ཆར་གྱུར་བ་ཡིན་པས་དེ་ཡི་ཆ་ནས་ནི་རྣལ་འབྱོར་ཆེན་པོ་ཞེས་སུ་བཤད་
པ་དང་། སྐུ་གསུང་ཐུགས་ཕྲིན་ལས་ཏེ་ཕྱག་རྒྱ་ཆེན་པོ་བཞི་དང་ལྡན་པས་སྒོ་གསུམ་
བྱ་བ་དང་བཅས་པ་ལྷའི་སྐུ་གསུང་ཐུགས་ཕྲིན་ལས་དང་བཅས་པར་ཡོངས་སུ་་་་་་
བསྒྱུར་བར་བྱེད་པ་ལ་ནི་ཡོངས་སུ་རྣལ་འབྱོར་ཞེས་སུ་བཤད་པ་ཡིན་ལ།
- 109 -



ལེའུ་བརྒྱད་པ།
མཐར་རིལ་འཛིན་དང་རྗེས་གཞིག་གང་རུང་གི་ལྷ་ཡེ་ཤེས་པ་དང་བདག་དམ་ཚིག་་་
པ་གཉིས་ཀ་རང་བཞིན་མེད་པ་མི་དམིགས་སྤྲོས་པ་དང་བྲལ་བའི་ལྟ་བ་ཡི་ངང་ལ་་་་
འཇོག་པ་ནི་ཤིན་ཏུ་རྣལ་འབྱོར་གྱི་དགོངས་པ་ཡིན་པར་སེམས་དཔའ་ཡི་རྣལ་་་་་་་
འབྱོར་རྣམས་བཞེད་དོ། །དེ་ལྟ་བུའི་སེམས་དཔའི་རྣལ་འབྱོར་བ་དེ་ཉིད་འཁོར་་་་་
འདས་དང་གཙང་སྨེ་ལ་སོགས་པའི་བླང་དོར་གཉིས་སུ་ལྟ་བ་ཡིན་པས་ན་བླང་དོར་་་
མེད་པའི་རྣལ་འབྱོར་ཆོས་ཉིད་ཇི་བཞིན་པའི་དོན་དེ་མ་མཐོང་བར་གསུངས་པའོ། །
གཉིས་པ་ནི། དེ་བཞིན་དུ་རྣལ་འབྱོར་ཆེན་པོ་མ་ཧཱ་ཡོ་ག་ལ་ནང་གསེས་ཀྱི་བྱེ་བྲག་་
བཞིར་དབྱེ་བ་ནི་གང་ཞེ་ན། དང་བོར་སྟོང་ཆེན་དེ་བཞིན་ཉིད་དང་ཀུན་སྣང་སྙིང་རྗེ་
ཆེན་པོ་དང་རྒྱུ་ཡི་ཡི་གེ་བསྒོམ་པ་སྟེ་ཏིང་འཛིན་རྣམ་པ་གསུམ་གྱི་དོན་ལ་སེམས་་་་
པར་བྱེད་པ་ལ་ནི་སེམས་དཔའི་རྣལ་འབྱོར་ཞེས་སུ་བཤད་པ་ཡིན་ལ། རང་རྒྱུད་
ཀྱི་ཕུང་ཁམས་གཤེགས་པ་གཤེགས་མ་དབང་ཡུལ་སེམས་དཔའ་སེམས་མ། ཡིན་
ལག་ཁྲོ་བོ་ཁྲོ་མོའི་རང་བཞིན་དུ་དག་པས་ཡེ་ཤེས་ཀྱི་ལྷའི་ངོ་བོར་ལྟ་བར་བྱེད་པ་ཡི་
ཆ་ནས་རྣལ་འབྱོར་ཆེན་པོ་ཞེས་སུ་བཤད་པ་དང་། དེ་ནས་བསྙེན་སྒྲུབ་རྣམ་པ་བཞི་
ཡི་ཡན་ལག་ཡོངས་སུ་རྫོགས་པར་བྱེད་པ་ནི་ཡོངས་སུ་རྫོགས་པའི་རྣལ་འབྱོར་ཞེས་
སུ་བཤད་པ་ཡིན་ལ། ཆོས་ཐམས་ཅད་བདག་ཉིད་ཆེན་པོར་གཏན་ལ་འབེ་་་་་
པའི་གཏན་ཚིག་ལྟ་བུའི་རང་བྱུང་ཡེ་ཤེས་གཅིག་གི་རང་བཞིན་དུ་ལྟ་བ་ལ་ནི་ཤིན་ཏུ་
རྣལ་འབྱོར་ཞེས་སུ་བཤད་པ་ཡིན་མོད། འོན་ཀྱང་གནས་ཚུལ་ལ་དེ་ལྟར་འདོད་པ་
ལོས་སྣང་ཚུལ་ལ་མི་དག་དྲི་མའི་ཆ་ཚོགས་བརྒྱད་ཡུལ་དང་བཅས་པ་སྦྱངས་བྱ་་་་
བལྟས་ཏེ། དེ་ཉིད་སྦྱོངས་བའི་རྩོལ་སྒྲུབ་ལ་གནས་པས་རྒྱུ་འབྲས་རྩོལ་སྒྲུབ་ལས་་
འདས་པའི་ཆོས་ཉིད་རྣལ་མ་ཇི་བཞིན་དུ་མཐོང་བ་མིན་ནོ། །
གསུམ་པ་ནི། ཡོངས་སུ་རྣལ་འབྱོར་ཨ་ནུ་ཡོ་ག་ལ་ཡང་བྱེ་བྲག་བཞིར་ལྟ་བ་གང་ཞེ་
ན། འདི་ལྟར་མ་ཧཱ་ཡོ་ག་ལྟར་དུ་ཏིང་འཛིན་རྣམ་གསུམ་སོགས་ཀྱི་རིམ་པས་བདག་
- 110 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཉིད་ལྷའི་སྐུར་མི་བསྐྱེད་པར་ཆོས་ཉིད་བྱང་ཆུབ་སེམས་ཀྱི་ཀློང་ན་རང་རྒྱུད་མ་དག་
པ་རྡུལ་ཙམ་ཡང་མེད་པར་ཆོས་ཐམས་ཅད་དཀྱིལ་འཁོར་གསུམ་གྱི་རང་བཞིན་དུ་་་
དག་པར་བཞུགས་པའི་ཚུལ་ལ་སེམས་པར་བྱེད་པའི་ཕྱིར་ན་དེ་ཙམ་གྱི་སྒོ་དང་་་་་་
བསྟུན་ནས་སེམས་དཔའི་རྣལ་འབྱོར་ཞེས་སུ་བཤད་པ་ཡིན་ལ། གོང་དུ་བཤད་་་་
པའི་ཏིང་འཛིན་རྣམ་གསུམ་སོགས་ཀྱིས་དང་པོར་གཙོ་བོ་ཡབ་ཡུམ་བསྐྱེད་པ་དང་།
དེ་ནས་ཡབ་ཡུམ་གཉིས་ཐབས་དང་ཤེས་རབ་མཉམ་པར་སྦྱོར་བའི་སྒོ་ནས་འཁོར་་་
གྱི་ལྷ་ཚོགས་བསྐྲུན་པ་ལྟ་བུའི་རྩོལ་བ་ཆེན་པོ་ལ་མི་ལྟོས་པར། ལྷའི་སྙིང་པོ་་་་་
སྔགས་བརྗོད་པ་ཙམ་གྱིས་དཀྱིལ་འཁོར་ཡོངས་སུ་རྫོགས་པར་བསྒོམས་པའི་ཕྱིར་་་
ན་རྣལ་འབྱོར་ཆེན་པོའི་དགོངས་པ་དང་མཐུན་པར་བཤད་པ་ཡིན་ནོ། །རྩ་རླུང་གི་
བྱེད་པ་སོགས་ལ་བརྟེན་ནསཾ་མ་དག་ཐ་མལ་གྱི་སྣང་བ་ཐམས་ཅད་གདོད་ནས་རང་
བཞིན་མེད་པའི་ཆོས་ཉིད་བདེ་བ་ཆེན་པོའི་ཀློང་དུ་སྦྱོངས་ཞིང་དག་པའི་རང་བཞིན་
དུ་སྤྱོད་པས་ཡོངས་སུ་རྣལ་འབྱོར་ཉིད་དུ་བཤད་པ་དང་། ཇི་ལྟར་སྣང་བའི་ཆོས་་
རྣམས་ཐམས་ཅད་ཀུན་རྒྱུ་དབྱིངས་དང་འབྲས་བུ་ཡེ་ཤེས་གཉིས་དབྱེར་མེད་པ་
སྲས་བདེ་བ་ཆེན་པོ་བྱང་ཆུབ་སེམས་ཀྱི་དཀྱིལ་འཁོར་དུ་ལྟ་བའི་ཕྱིར་ན་ཤིན་ཏུ་རྣལ་
འབྱོར་ཞེས་སུ་བཤད་པ་ཡིན་མོད། དེས་ཀྱང་རྒྱུ་འབྲས་ལས་འདས་པའི་དོན་རྣལ་
མ་ཇི་བཞིན་པ་མཐོང་བ་མིན་ཏེ་རྒྱུ་འབྲས་གཉིས་སུ་ལྟ་བ་དང་བཅས་པའི་ཕྱིར་རོ། །
བཞི་བ་ནི། ཐེག་པའི་ཡང་རྩེ་ཤིན་ཏུ་རྣལ་འབྱོར་ཨ་ཏི་ཡོ་ག་ལ་བྱེ་བྲག་ཏུ་རྣལ་
འབྱོར་རྣམ་པ་བཞི་རུ་དབྱེ་བ་ནི་རིག་པ་བྱང་ཆུབ་ཀྱི་སེམས་གཅིག་ལ་ལྡོག་ཆས་དབྱེ་
བ་སྟེ། དེ་ཡང་སེམས་དཔའི་རྣལ་འབྱོར་གྱི་སྐབས་སུ་དག་པ་ལྷའི་སྐུ་གསུང་ཐུགས་
གསུམ་དང་མ་དག་ཐ་མལ་གྱི་སྒོ་གསུམ་ལ་བླང་དོར་གཉིས་སུ་ལྟ་བ་དེ་དོན་བླ་་་་་
དོར་མེད་པའི་གནས་ལུགས་བྱང་ཆུབ་ཀྱི་སེམས་གཅིག་གི་བདག་ཉིད་ཡིན་པ་དེ་ཡི་
ཚ་ནས་ནི་སེམས་དཔའི་རྣལ་འབྱོར་ཞེས་སུ་བཤད་པ་ཡིན་ལ། རྣལ་འབྱོར་ཆེན་་་་
པོས་བསྙེན་སྒྲུབ་རྣམ་བཞི་སོགས་ཀྱི་ལམ་ལ་རྩོལ་སྒྲུབ་བྱེད་པ་དེ་ཡང་ཨ་ཏིའི་རྩོལ་
- 111 -



ལེའུ་བརྒྱད་པ།
སྒྲུབ་ལས་འདས་པའི་བྱང་ཆུབ་སེམས་ཀྱི་རང་བཞིན་དུ་བསྟན་པ་དེ་ལ་ནི་རྣལ་་་་་་་
འབྱོར་ཆེན་པོ་ཞེས་སུ་བཤད་པ་ཡིན་ནོ། །ཨ་ནུས་རྒྱུ་དབྱིངས་དང་འབྲིསཾ་བུ་ཡེ་་་
ཤེས་གཉིས་སུ་ལྟ་བ་དེ་ཡང་འདིར་རྒྱུ་འབྲས་གཉིས་ལས་འདས་པའི་བྱང་ཆུབ་་་་་་
སེམས་ཀྱི་རང་བཞིན་སྤྲོས་བྲལ་ཐིག་ལེ་ཉག་གཅིག་ཏུ་རྟོགས་པ་དེ་ཡི་ཆ་ནས་་་་་་
ཡོངས་སུ་རྣལ་འབྱོར་ཞེས་སུ་བཤད་པ་ཡིན་ནོ། །
ཆོས་ཐམས་ཅད་གདོད་ནས་ཡེ་གྲོལ་ཀ་དག་ཆེན་པོ་ཡིན་མིན་གང་གི་ཕྱོགས་སུ་སྒོ་
དང་སྐུར་བ་འདེབས་པ་སོགས་མཚན་འཛིན་རྟོག་པ་ཀུན་ལས་འདས་པའི་དབྱིངས་
སུ་ལ་བཟླ་བའི་ཕྱིར་ན་ཤིན་ཏུ་རྣལ་འབྱོར་ཞེས་སུ་ཀུན་བྱེད་རྒྱལ་པོ་ང་ཡིས་བཤད་་་
པ་ཡིན་ནོ། །དེ་ལྟ་བུའི་ཡོ་ག་བཞི་བོ་དེ་དག་ཆེ་བ་ལྔ་དང་སྦྱར་ན་ཆེ་བ་ཉི་ཤུར་དབྱེ་་
བར་གསུངས་ཏེ། དེ་ཡང་སངས་རྒྱས་མེད་པའི་ཆེ་བ་བཞི་ནི་ཡོ་ག་བཞི་ཡི་ལ་བཟླ་
བཞི་དང་། མངོན་པར་སངས་རྒྱས་པའི་ཆེ་བ་བཞི་ནི། ཡོ་ག་བཞི་ཡི་ཨ་ཏི་བཞི་དང་།
ཆོས་ཀྱི་དབྱིངས་སུ་སངས་རྒྱས་པའི་ཆེ་བ་བཞི་ནི། ཡོ་ག་བཞི་ཡི་ཨ་ནུ་བཞི་དང་།
བདག་ཉིད་ཆེན་པོར་སངས་རྒྱས་པའི་ཆེ་བ་བཞི་ནི་ཡོ་ག་བཞི་ཡི་མ་ཧཱ་བཞི་དང་། དེ་
ཡིན་པར་སངས་རྒྱས་པའི་ཆེ་བ་བཞི་ནི་ཡོ་ག་བཞི་ཡི་ཡོ་ག་བཞི་རུ་གསུངས་ཏེ། མདོ་
བཅུ་ལས། སངས་རྒྱས་མེད་པའི་ཆེ་བཞི་ནི། །ཡོ་ག་བཞི་ཡི་ལ་བཟླའོ། །
མངོན་པར་སངས་རྒྱས་ཆེ་བཞི་ནི། །ཡོ་ག་བཞི་ཡི་ཨ་ཏི་བཞི། །ཆོས་དབྱིངས་སངས་
རྒྱས་ཆེ་བཞི་ནི། །ཡོ་ག་བཞི་ཡི་ཨ་ནུ་བཞི། །བདག་ཉིད་སངས་རྒྱས་ཆེ་བཞི་ནི། །
ཡོ་ག་བཞི་ཡི་མ་ཧཱ་བཞི། །དེ་ཡིན་སངས་རྒྱས་ཆེ་བཞི་ནི། །ཡོ་ག་བཞི་ཡི་ཡོ་ག་
བཞིའོ། །ཞེས་གསུངས་ལ། དེ་ཡང་ཆེ་བ་ལྔ་ལ་གནས་སྐབས་འགྱུར་བའི་ཆེ་བ་དང་།
མཐར་ཐུག་ངེས་པའི་ཆེ་བ་གཉིས་སུ་ཡོད་པ་ལས་འདིར་ཡོ་ག་བཞི་ལ་སོ་སོར་སྦྱར་་་་
བ་ནི་གནས་སྐབས་འགྱུར་བའི་ཆེ་བ་དང་རྫོགས་པ་ཆེན་པོའི་ཐུན་མིན་གྱི་ཆེ་བ་ལྔ་ནི་
མཐར་ཐུག་གི་ཆེ་བ་ཡིན་པར་ཤེས་པར་བྱ་སྟེ། དོན་གསལ་ལས། གནས་སྐབས་
- 112 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འགྱུར་བའི་ཆེ་བ་རྣམས། །ཐེག་པ་སོ་སོའི་ཆེ་བ་ཡིན། །མཐར་ཐུག་ཆེ་བ་རྣམ་པ་ལྔ། །
ཡེ་ནས་འདུ་འབྲལ་མེད་པ་ཡིན། །ཅེས་གསུངས་སོ། །
གསུམ་པ་རྣལ་འབྱོར་གོང་འོག་གི་ཁྱད་པར་བཤད་པ་ལ་གཉིས་ཏེ། རྣལ་འབྱོར་
གོང་མ་གསུམ་གྱིས་སེམས་ཉིད་རྣལ་མའི་དོན་ཅིག་ཆར་དུ་མི་རྟོགས་པ་དང་། ཨ་་་
ཏིས་རྟོགས་པའི་ཚུལ་བསྟན་པའོ། །དང་པོ་ནི་དེ་ལྟ་བུའི་རྣལ་འབྱོར་རྣམ་པ་བཞི་ལས་
ཡོངས་སུ་རྣལ་འབྱོར་ལ་སོགས་པ་འོག་མ་གསུམ་པོ་ལ་ཡེ་ནས་འཁྲུལ་མ་མྱོང་བའི་ས་
རང་བྱུང་ཡེ་ཤེས་ཆེ་བའམ་ཆེན་པོ་བཅོས་བསྒྱུར་སྤུ་ཙམ་མི་དགོས་པར་བཞུགས་་་་་
པའི་ཚུལ་ད་ལྟ་ཐད་ཀར་དུ་ངོ་སྤྲད་པར་བྱེད་པའི་མན་ངག་དང་མི་ལྡན་པས་ལམ་ལྔ་
ལ་རིམ་གྱིས་བསྒྲོད་པར་བྱེད་ཅིང་འགྱུར་བ་མ་ངེས་པའི་ས་ལ་སོགས་པ་སོ་སོའི་་་་་
གཞུང་ནས་གསུངས་པའི་ས་རྣམས་ལ་རང་རང་གི་ངོ་སྐལ་གྱི་སྒྲིབ་པ་སྦྱོང་བར་བྱེད་
པ་དང་། ལམ་གྱི་གྲོགས་སུ་དམ་ཚིག་གི་རིམ་པ་རྣམས་མི་ཉམས་པར་ཚུལ་བཞིན་་
དུ་བསྲུང་བ་དང་། རང་རང་གིས་ཇི་ལྟར་གཏན་ལ་ཕབ་པའི་ལྟ་བ་དེའི་ངང་དུ་སེམས་
གནས་ཐབས་དགུ་ལ་སོགས་པས་སྒོམ་པར་བྱེད་པ་ཡིན་པས་ན། འདི་ལྟར་ཨ་ཏི་ཡོ་
གའི་ལམ་གྱི་གོམ་པ་དྲག་དལ་ཞེས་པ་ཅིག་ཆར་གྱི་དོན་ཡིན་པས་སྐད་ཅིག་གཅིག་་་་
གིས་བྱེ་བྲག་བྱེད་པས་ཤུགས་དྲག་ཅིང་རླབས་ཆེ་བ་དང་རྩོལ་སྒྲུབ་ཀྱི་དལ་བ་མེད་་་་
པར་བྱར་མེད་བག་ཡངས་སུ་གནས་པས་དལ་བའི་རང་བཞིན་གྱི་ལྟ་སྤྱོད་ཁྱད་པར་་་
ཅན་དེ་འདྲ་བ་ཡོད་པ་མ་ཡིན་པར་གསུངས་སོ། ། །
གཉིས་པ་ནི། རྣལ་འབྱོར་འོག་མ་གསུམ་གྱིས་སེམས་ཉིད་རྣལ་མའི་དོན་ཅིག་ཆར་
དུ་རྟོགས་པ་མེད་པའི་རྒྱུ་མཚན་དེ་བས་ན་ཤིན་ཏུ་རྣལ་འབྱོར་ཨ་ཏི་ཡོ་གའི་ལྟ་སྤྱོད་་་
ནི་དེ་ལྟ་བུ་མ་ཡིན་པར་ཆོས་ཐམས་ཅད་ཡེ་ནས་རང་བྱུང་གི་ཡེ་ཤེས་ཀུན་བྱེད་བྱང་་་་
ཆུབ་ཀྱི་སེམས་ཉིད་ཀྱིས་བྱས་ཤིང་དེའི་ངང་དུ་གདོད་ནས་སངས་རྒྱས་པའི་རང་་་་་་
བཞིན་ཡིན་པའི་ཕྱིར་རེ་དོགས་དང་རྩོལ་སྒྲུབ་ཀྱི་བློ་མེད་ལ། དེ་མེད་པས་ལམ་ལ་
མི་བསྒྲོད་ཅིང་ས་ལ་སྦྱོང་བར་མི་བྱེད་དེ་རྫོགས་པ་སྤྱིར་ཆུབ་ཀྱི་སའམ་ཆོས་ཉིད་་་་་
- 113 -



ལེའུ་བརྒྱད་པ།
དབྱེ་བ་མེད་པའི་ས་ལ་ཡེ་ནས་ཕྱིན་ཟིན་པའི་ཕྱིར་དང་། དེ་བཞིན་དུ་དམ་ཚིག་མི་་
བསྲུང་ཞིང་ལྟ་བ་སྒོམ་པར་མི་བྱེད་དེ། ཅིའི་ཕྱིར་ན་གོང་དུ་སྨོས་པ་ལྟར་རང་བྱུང་ཡེ་
ཤེས་བྱང་ཆུབ་ཆེན་པོའི་ལམ་ནས་འཁོར་འདས་ལམ་གསུམ་གྱིས་བསྡུས་པའི་ཆོས་
ཀུན་འབྱུང་ཞིང་དེ་ཉིད་ཀྱི་ངོ་བོ་ལས་གཞན་དུ་མེད་པའི་ཕྱིར་ན་བྱང་ཆུབ་ཀྱི་སེམས་
ཉིད་ཀྱི་རང་བཞིན་ལ་བྱང་ཆུབ་ཉིད་ཀྱིས་མི་བགྲོད་པའམ་བགྲོད་མི་དགོས་ཏེ་གང་
དུ་བགྲོད་པའི་ཡུལ་དུ་གྱུར་པའི་སྲི་དང་བགྲོད་པར་བྱེད་པ་པོ་གཉིས་ཀ་བྱང་ཆུབ་ཀྱི་
སེམས་ཉིད་ལས་གཞན་དུ་མེད་པའི་ཕྱིར་དང་། བྱང་ཆུབ་ཉིད་ཀྱི་ངོ་བོར་གྱུར་བའི་
ས་ལ་བྱང་ཆུབ་ཉིད་ཀྱིས་སྒྲིབ་པ་མི་སྦྱོང་སྟེ་ཐམས་ཅད་བྱང་ཆུབ་ཀྱི་སེམས་གཅིག་་་་
གི་རང་བཞིན་ཡིན་པ་ལ་སྦྱང་བྱ་སྦྱོང་བྱེད་ཐ་དད་དུ་མེད་པའི་ཕྱིར་དང་། དམ་ཚིག་
གི་རང་བཞིན་ཡང་ཡེ་ནས་བསྲུང་མཚམ་ལས་འདས་པ་བྱང་ཆུབ་སེམས་ཀྱི་རང་་་་་
བཞིན་ཉིད་ལས་ཡོད་པ་མ་ཡིན་པས་ན་བྱང་ཆུབ་ཉིད་ལ་བྱང་ཆུབ་ཉིད་ཀྱིས་ཅི་ཡང་
མི་བསྲུང་སྟེ་བསྲུང་བྱ་སྲུང་བྱེད་གཉིས་སུ་མེད་པའི་ཕྱིར་དང་། བསྒོམ་པར་བྱ་བའི་
ཡུལ་དང་སྒོམ་པའི་རང་བཞིན་ཡང་བྱང་ཆུབ་ཀྱི་སེམས་ཉིད་ཡིན་གྱིས་དེ་ལས་གཞན་དུ་
ཡོད་པ་མ་ཡིན་པས་བྱང་ཆུབ་ཉིད་ཀྱིས་བྱང་ཆུབ་ཉིད་ལ་བསྒོམ་དུ་མེད་དེ་བསྒོམ་བྱ་
སྒོམ་བྱེད་ཐ་དད་དུ་མེད་པ་དང་རང་གིས་རང་ཉིད་བསྒོམ་མི་དགོས་པའི་ཕྱིར་དང་།
ལྟ་བའི་ཡུལ་གཏན་ལ་དབབ་པར་བྱ་བ་དང་ནི་གཏན་ལ་འབེབ་བྱེད་ཡུལ་ཅན་གྱི་
ཡེ་ཤེས་གཉིས་ཀ་བྱང་ཆུབ་ཀྱི་སེམས་ཉིད་ཡིན་ཞིང་དེ་ལས་གཞན་དུ་མེད་པས་ན་་་་
བྱང་ཆུབ་ཉིད་ཀྱིས་ཉིད་ལ་བལྟ་བར་བྱར་མེད་པ་སྟེ་རྒྱུ་མཚན་དེ་ཉིད་ཀྱི་ཕྱིར་ན་ཤིན་ཏུ་་་
རྣལ་འབྱོར་ཨ་ཏི་ཡོ་གའི་ལྟ་སྤྱོད་ཐམས་ཅད་བྱ་རྩོལ་མེད་པར་ཡེ་ནས་ལྷུན་གྱིས་་་་་
གྲུབ་པའི་རང་བཞིན་ཅན་འདི་ནི་རང་བྱུང་རིག་པའི་ཡེ་ཤེས་མ་བཅོས་ཐད་ཀར་ང་་་་
འཕྲོད་པའི་གོམ་པ་དྲག་དལ་ཅན་དེ་ནི་ཀུན་བྱེད་རྒྱལ་པོ་ང་ཡི་གོམ་པའམ་སྒོམ་པ་
རེ་དོགས་རྩོལ་སྒྲུབ་ལས་འདས་པ་ཁོ་ན་ཡིན་གྱིས་རྒྱུ་འབྲས་རྩོལ་སྒྲུབ་ལ་ཞེན་པའི་་་་
- 114 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཐེག་པ་ཅན་གྱི་གང་ཟག་རྣམས་ཀྱི་སྤྱོད་ཡུལ་དུ་གྱུར་པ་མིན་ནོ། །ཞེས་གསུངས་་་་
སོ༑ ༑ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ཆོས་ཉིད་ཀྱི་རང་
བཞིན་གཅིག་ལས་ཆོས་ཉིད་ཀྱི་ཡུལ་ཀུན་ལ་བཀོད་པའི་ལེའུ་སྟེ་བརྒྱད་པའི་འགྲེལ་
བའོ། །
དྲུག་པ་སེམས་ཉིད་སྐྱོན་ཡོན་ལས་འདས་པས་གོལ་སྒྲིབ་གཞི་ནས་དག་པའི་ལེའུ་
དགུ་པ་ལ་གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། དེ་
ལྟར་ཆོས་ཉིད་དེ་བཞིན་ཉིད་གཅིག་ལས་རང་བཞིན་གསུམ་དུ་སོ་སོར་སྣང་བའི་ཚུལ་་་་
བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་རྒྱུ་འབྲས་ཀྱི་་་་་
ཐེག་པ་འོག་མ་པ་རྣམས་ཀྱིས་རང་རང་གིས་བགྲོད་པར་བྱ་བའི་ལམ་དེ་དག་སེམས་
ཉིད་མ་བཅོས་རྣལ་མའི་དོན་ཇི་བཞིན་མ་རྟོགས་པར་ནོར་བ་ཡིན་པས་རྫོགས་་་་་
ཆེན་པོའི་ལམ་ལས་གོལ་ས་དང་སྒྲིབ་པར་གྱུར་པ་ལས་སེམས་ཉིད་རང་གི་ངོ་བོ་ལ་
གོལ་སྒྲིབ་གཞི་ནས་མི་སྲིད་པའི་ཚུལ་འདི་གསུངས་སོ། །
གཉིས་པ་རྒྱས་པར་བཤད་པ་ལ་བདུན་ཏེ། གཤིས་སེམས་ཉིད་ཀུན་བྱེད་ཉིད་སྦྱངས་
བསྒྲོད་སྤང་གཉེན་ལས་འདས་པས་གོལ་སྒྲིབ་གདོད་ནས་དག་པའི་རང་བཞིན་བསྟན་་
པ༑ དེ་ཉིད་མ་རྟོགས་པའི་རྩོལ་སྒྲུབ་ཅན་ལ་གོལ་སྒྲིབ་བྱུང་ཚུལ། རྣལ་མའི་དོན་ལ་
གོལ་སྒྲིབ་མེད་པའི་འཐད་པ། རྩོལ་སྒྲུབ་ཅན་ལ་གོལ་སྒྲིབ་བྱུང་བའི་རྒྱུ་མཚན།
བྱང་ཆུབ་ཀྱི་སེམས་རྩོལ་སྒྲུབ་ཀུན་ལས་འདས་ཚུལ། རང་བཞིན་བཅུས་རྩོལ་བའི་
ཉེས་པ། རྩོལ་སྒྲུབ་ཀུན་ལས་འདས་པའི་རང་བཞིན་བཤད་པའོ། །དང་པོ་ནི། ཀྱེ་
སེམས་དཔའ་ཆེན་པོ་ཞེས་བོས་ནས་འདི་ལྟར་རིག་པ་བྱང་ཆུབ་སེམས་ཀྱི་རང་བཞིན་་་་
སྐྱོན་ཐམས་ཅད་ཡེ་དག་དང་ཡོན་ཏན་ཐམས་ཅད་ཡེ་ལྡན་གྱི་རང་བཞིན་ཅན་འདི་་་་་
ཉིད་ནི་འཁོར་འདས་ཀྱི་ཆོས་ཐམས་ཅད་ཀུན་གྱི་འབྱུང་གནས་ཡིན་པ་དང་ཐམས་ཅད་
ལ་ཆོས་ཉིད་ཀྱི་ཚུལ་དུ་ཁྱབ་ཅིང་གནས་པས་ཆོས་རྣམས་མ་ལུས་པ་ཡི་སྙིང་པོའམ་་་
ངོ་བོ་སྟེ། དེ་ཡི་རང་བཞིན་ནི་ཡེ་གདོད་མ་ཉིད་ནས་མ་སྐྱེས་པའི་ཆོས་ཉིད་སྤྲོས་བྲལ་
- 115 -



ལེའུ་དགུ་པ།
ཀ་དག་གི་ངོ་བོ་རྣམ་པར་དག་པ་ཡིན་པས་ཉོན་ཤེས་ཀྱི་སྒྲིབ་པ་གཉིས་ཀྱི་དྲི་མ་མེད་
ཅིང་བླང་དོར་རྩོལ་སྒྲུབ་ཐམས་ཅད་ལས་འདས་པ་ཡིན་ཕྱིར་ད་གསར་དུ་ཚོགས་་་་་
གཉིས་བསགས་པ་དང་སྒྲིབ་པ་སྦྱང་བ་ལ་སོགས་པའི་སྒོ་ནས་བགྲོད་པར་བྱེད་པའི་
ས་ལམ་ཐམས་ཅད་དང་བྲལ་བ་ཡིན་ལ། དེ་ལྟར་ས་ལམ་བགྲོད་དུ་མེད་པའི་རྒྱུ་་་
མཚན་དེ་བས་ན་དེའི་ལྡོག་ཕྱོགས་སུ་གྱུར་པའི་གོལ་ས་ཡང་མེད་ཅིང་། སྐུ་བཞི་ཡེ་་་
ཤེས་ལྔ་ཡི་བདག་ཉིད་ཆོས་ཐམས་ཅད་ཀྱི་འབྱུང་གནས་རང་རིག་པ་བྱང་ཆུབ་་་་་
སེམས་འདི་ཡེ་ནས་སངས་རྒྱས་པའི་ངོ་བོར་ལྷུན་གྱིས་གྲུབ་ཟིན་པས་གཞན་ནས་་་
བཙལ་དུ་མེད་པར་གསུངས་སོ། །དེ་ལྟར་ཡང་གཏིང་རྫོགས་ལས། གཞན་ལས་མ་
བཙལ་རང་ལས་རྙེད་པའི་ཕྱིར། །གཉེན་པོས་མ་བསྐྱེད་རང་བཞིན་ཡིན་པས་ན། །
ལུས་ངག་ཆེད་དུ་བཙལ་དུ་མེད་པའི་ཕྱིར། །མ་བཙལ་ལྷུན་གྱིས་གྲུབ་པར་ཡིད་ཀྱང་
ཆེས༑ ༑ཞེས་པ་ལྟར་རོ། །
གཉིས་པ་དེ་ཉིད་མ་རྟོགས་པའི་རྩོལ་སྒྲུབ་ཅན་ལ་གོལ་སྒྲིབ་བྱུང་ཚུལ་ལ་གསུམ་སྟེ།
མདོར་བསྟན། རྒྱས་པར་བཤད། དོན་བསྡུ་བའོ། །དང་པོ་ནི། འདི་ལྟར་སྣང་སྲིད་
འཁོར་འདས་ཀྱི་བསྡུས་པའི་ཆོས་ཀུན་སྙིང་པོ་བྱང་ཆུབ་ཀྱི་སེམས་ལས་ལོགས་སུ་་་
གྲུབ་པ་རྡུལ་ཙམ་ཡང་མེད་པར་དེ་ཉིད་གཅིག་པུའི་རང་བཞིན་ཡིན་ཀྱང་། ཐེག་པ་
འོག་མི་བློ་ཅན་གྱི་གང་ཟག་རྣམས་ཀྱིས་དེ་ལྟར་མ་ཤེས་པས་བྱང་ཆུབ་ཀྱི་སེམས་་་་་་
གཅིག་པུ་ལ་དབྱེ་བའི་སྒོ་རང་བཞིན་བཅུ་རུ་རྣམ་པར་བགྲངས་བས་ཆོས་ཉིད་བྱང་་་་
ཆུབ་སེམས་ཀྱི་དོན་ལས་གཞན་དུ་གོལ་ཞིང་སྙིང་པོ་རྣལ་མའི་དོན་ཉིད་མི་མཐོང་བའི་་་་
སྒྲིབ་པ་བྱུང་བ་ཡིན་ཏེ། མདོ་བཅུ་ལཾས། རང་བཞིན་བཅུ་རུ་བགྲངས་བ་ནི། །སེམས་
ཀྱི་ཆ་ཡི་བྱེ་བྲག་སྟེ། །སེམས་ཅན་བློ་ལ་སྣང་བས་བགྲངས། །སེམས་ལ་བགྲངས་
བས་གོལ་སྒྲིབ་བྱུང་། ། །བགྲངས་དུ་མེད་ལ་གོལ་སྒྲིབ་མེད། །བགྲངས་ཏེ་མ་ཤེས་
གོལ་སྒྲིབ་ཡིན། །བགྲངས་ཡོད་མཐོང་བས་གོལ་སྒྲིབ་ཡིན། །སེམས་གཅིག་བྱང་
• 116 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆུབ་སྙིང་པོ་ལ། །ལྟ་བའི་ཁྱད་པར་དགུ་བགྲངས་ནོར། །ཞེས་སོགས་གསུངས་པ་
ལྟར་ལ། འོ་ན་ཨ་ཏི་ཡོ་ག་རང་གི་སྐབས་ན་ཡང་རང་བཞིན་བཅུ་རུ་བསྒྲངས་མེད་་་་་
དམ་དེ་གོལ་སྒྲིབ་ཇི་ལྟར་ཡིན་སྙམ་ན། འདིར་ཨ་ཏི་ཡོ་གའི་གཞུང་ནས་རང་བཞིན་
བཅུ་རུ་བགྲངས་བ་ནི་སྙིང་པོ་བྱང་ཆུབ་ཀྱི་སེམས་གཅིག་ལ་མ་བཅོས་ལྷུན་གྲུབ་ཀྱི་་་་
ཚུལ་དུ་ཡོན་ཏན་གྱི་ཆེ་བ་བཅུ་རུ་སྣང་བའི་ཚུལ་བསྟན་པ་ཙམ་ལས། །དངོས་པོ་ཐ་
དད་པ་བཅུ་བགྲང་བ་མ་ཡིན་ཏེ། དེ་ཉིད་ལས། རང་བཞིན་མ་བཅོས་བཅུ་བགྲངས་
བ༑ ༑བགྲངས་པ་མ་ཡིན་ངོ་བོར་གཅིག །ངོ་བོ་གཅིག་ལ་རང་བཞིན་བཅུ། །བྱང་
ཆུབ་སེམས་ཀྱི་ཆེ་བར་བགྲངས། །ཡོན་ཏན་བཅུ་རུ་སྣང་མོད་ཀྱི། །སྙིང་པོ་བྱང་ཆུབ་
སེམས་འདི་ལ། །དུས་གསུམ་བཞུགས་པའི་སངས་རྒྱས་ཀྱིས། །སྔ་རབ་འདས་པས་
སྔར་མ་བགྲངས། །ད་ལྟར་བཞུགས་པས་བགྲངས་མི་བྱེད། །སླད་ཀྱིས་བྱོན་པའི་
སངས་རྒྱས་རྣམས། །སེམས་ཉིད་འདི་ལ་བགྲངས་མི་བྱེད། །བགྲངས་མེད་སེམས་
ཀྱི་རང་བཞིན་ལ། །གཅིག་སྟེ་རྣམ་པ་བགྲང་དུ་མེད། །བགྲང་དུ་མེད་པའི་སྙིང་པོ་
ལ༑ ༑གོལ་ས་སྒྲིབ་པ་གཉིས་མེད་དེ། །སེམས་ལ་བགྲང་དུ་མེད་པའོ། །ཞེས་
གསུངས་པ་ལྟར་རོ། །དེ་བཞིན་དུ་ཆོས་ཐམས་ཅད་ཡེ་ནས་རིག་པའི་ངང་དུ་རྫོགས་
ཞིང་རིག་པ་སྐུ་གསུམ་གྱི་བདག་ཉིད་དུ་སངས་རྒྱས་ཟིན་པ་དེ་ལས་གཞན་ས་ལམ་་་
ལ་རྩོལ་སྒྲུབ་ཀྱིས་བགྲོད་དུ་མེད་པ་ལ་བགྲོད་པར་འདོད་པས་ཐེག་པ་འོག་མའི་ལམ་
དུ་གོལ་ས་བྱུང་ཞིང་། རྫོགས་པ་ཆེན་པོའི་གནས་ལུགས་དམིགས་མེད་ཁྱབ་བརྡལ་
ཆེན་པོའི་རང་བཞིན་ཡིན་པ་ལ་ཐེག་པ་རང་རང་གི་ལྟ་བའི་དོན་ལྟར་བལྟས་པས་་་་་
ཆོས་ཉིད་བྱང་ཆུབ་སེམས་ཀྱི་རང་ཞལ་མ་མཐོང་བར་སྒྲིབ་པ་ཡི་དྲི་མ་བྱུང་བ་ཡིན་་་་
ནོ༑ །དེ་ཡང་གོལ་སྒྲིབ་གཉིས་པོ་འདིས་ཁྱད་པར་ནི་ཐེག་པ་གོང་མའི་དོན་མ་ཤེས་
པ་སྒྲིབ་པ་དང་འོག་མའི་ལམ་དུ་ནོར་བ་གོལ་ས་ཡིན་པར་གསུངས་ཏེ། དེ་ལས།
གོང་མ་མ་ཤེས་སྒྲིབ་པར་བཤད། །འོག་མའི་ལམ་ནོར་གོལ་ས་སྟེ། །ཞེས་གསུངས་
སོ། །གཉིས་པ་རྒྱས་པར་བཤད་པ་ལ་གཉིས་ཏེ། སེམས་དཔའ་ཀྲི་ཡ། ཨུ་པ། ཡོ་ག་
- 117-



ལེའུ་དགུ་པ།
བཞིའི་སྒྲིབ་པ་དང་། མ་ཧཱ་ཨ་ནུ་གཉིས་ཀྱི་གོལ་ས་རྒྱས་པར་བཤད་པའོ། །
དང་པོ་ནི། འདི་ལྟར་ཆོས་ཐམས་ཅད་ཆོས་ཉིད་དེ་བཞིན་ཉིད་དུ་བཟང་ངན་དང་
དབྱེ་བ་མེད་པར་ཐམས་ཅད་མཉམ་ཉིད་གཅིག་གི་རང་བཞིན་ཡིན་པ་ལ་རྒྱུ་ཕ་རོལ་
ཏུ་ཕྱིན་པ་བཅུ་ལ་སྤྱོད་པས་དེའི་འབྲས་བུ་རྣམས་ཕྱི་མར་རམ་མ་འོངས་པ་ན་འབྱུང་་་
བར་འདོད་པ་བྱང་ཆུབ་སེམས་དཔའི་ཐེག་པ་བ་རྣམས་ནི་བསམ་པ་སྨོན་འཇུག་ག་་་་
སེམས་རྣམ་པ་གཉིས་བསྐྱེད་ཅིང་སྦྱོར་བ་ཕ་རོལ་ཏུ་ཕྱིན་པ་དྲུག་གམ་བཅུ་ཡིས་་་་་་
བསྡུས་པའི་ཚོགས་གཉིས་རྒྱ་མཚོ་ལྟ་བུ་སླབས་པའི་སྒོ་ནས་ས་བཅུ་རིམ་གྱིས་བགྲོད་
ཏེ་འབྲས་བུ་སངས་རྒྱས་ཀྱི་ས་ཐོབ་པར་འདོད་པ་དེ་ཡིས་བསྐལ་བ་གྲངས་མེད་་་་་་
གསུམ་གྱི་བར་དུ་ཨ་ཏི་རྫོགས་པ་ཆེན་པོའི་དོན་ལས་གཞན་དུ་གོལ་ནས་ཆོས་ཉིད་་་་
སྙིང་པོའི་དོན་ལ་བསྒྲིབས་པར་བྱེད་པ་དང་། དེ་བཞིན་དུ་ཀྲི་ཡ་སྟེ་བྱ་བའི་རྒྱུད་ཀྱིས་
ཕྱི་ནང་རྟོག་པ་གསུམ་པོ་ལྷ་དང་དཀྱིལ་འཁོར་དག་པ། རྫས་དང་ཡོ་བྱད་དག་པ་
སྔགས་དང་ཏིང་འཛིན་དག་པ་སྟེ་དག་པ་རྣམ་པ་གསུམ་གྱི་ཚུལ་གྱིས་ལམ་བསྒྲུབ་པར་
བྱེད་ཅིང་། དེ་ཡང་མཚན་བཅས་ལྷའི་རྣལ་འབྱོར་ལ་དབང་ཐོབ་ཅིང་སེམས་བསྐྱེད་
དང་ལྡན་པས་མངོན་པར་བྱང་ཆུབ་པ་ལྔ་དང་ཆོ་འཕྲུལ་རྣམ་པ་བཞིས་སྒོ་ནས་སམ་་་
སྟོང་པ་ཡི་གེ་སྒྲ་གཟུགས་ལ་སོགས་པ་ཀྲི་ཡ་ལྷ་དྲུག་གི་ཚུལ་གྱིས་རིགས་གསུམ་གྱི་
ལྷ་བསྒོམ་དང་མཚན་མེད་ཀྱི་རྣལ་འབྱོར་ལྷ་སྣང་མི་དམིགས་པར་བསྡུས་ནས་དོན་་་་
དམ་སྟོང་པ་ཉིད་དག་པ་མཐའ་བཞི་བྲལ་བའི་ངང་ལ་འཇོག་པ་དང་། རྩ་བ་དང་་་་
ཡན་ལག་གི་དམ་ཚིག་དང་སྡོམ་པ་ཐམས་ཅད་མི་ཉམས་པར་ཚུལ་བཞིན་དུ་བསྲུང་
ཞིང་དག་པར་བྱེད་པ་ཡིན་ན་ཡང་། འབད་རྩོལ་བླང་དོར་ལ་ཞོན་པ་དང་བཅས་པ་
ཡིན་པས་མི་ཚེ་བདུན་གྱི་བར་དུ་རྫོགས་པ་ཆེན་པོའི་ལམ་ལས་གྲོལ་ཞིང་བསྒྲིངས་་་་
པ་ཡིན་ལ། ཨུ་པ་ཡ་སྟེ་སྤྱོད་པའི་རྒྱུད་དུ་དབང་དང་དམ་ཚིག་དང་ལྡན་པས་མཚན་
བཅས་དང་མཚན་མེད་ཀྱི་རྣལ་འབྱོར་ལ་བརྩོན་པ་སོགས་རྒྱུ་ལམ་ལ་སྤྱོད་ཀྱང་འབྲས་་་་
- 118 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བུ་རྡོ་རྗེ་འཆང་གི་ས་ཐོབ་པར་ལྟ་བ་ནི། ལྟ་བ་ཡོ་ག་དང་སྤྱོད་པ་ཀྲི་ཡ་ལྟར་སོ་སོ་ཐ་་
དད་དུ་བཟུང་ཞིང་གཉིས་སུ་བལྟས་བ་ཡིས་ཆོས་ཉིད་གཉིས་སུ་མེད་པ་བྱང་ཆུབ་
སེམས་ཀྱི་གནས་ལུགས་མཐོང་བ་ལ་མི་ཚེ་གསུམ་དུ་བསྒྲིབས་ཤིང་གོལ་བ་དང་།
ཡོ་ག་སྟེ་རྣལ་འབྱོར་རྒྱུད་ཀྱིས་ཆོས་རྣམས་ཐམས་ཅད་སྙིང་པོ་བྱང་ཆུབ་ཀྱི་སེམས་་་་་
གཅིག་གི་རང་བཞིན་ཡིན་པ་ལ་རང་ལམ་གྱི་དབང་དང་ལྟ་སྤྱོད་དམ་ཚིག་ལ་སོགས་
པ་ལ་བརྟེན་ནས་ཆོས་ལ་བཟང་ངན་དུ་ལྟ་ཞིང་བླང་དོར་བྱེད་པ་དེ་ཡིས་ཆོས་ཐམས་
ཆུབ་ཀྱི་སེམས་ཐིག་ལེ་ཉག་གཅིག་ཏུ་མ་མཐོང་ཞིང་ཅད་བྱང་བདག་དང་ལྷ་གཉིས་
སུ་མཐོང་བས་ན། དེ་ལྟ་བུའི་བཟང་ངན་བླང་དོར་གྱི་ཞེན་པ་དང་མ་བྲལ་བར་་་་
སྙིང་པོ་བྱང་ཆུབ་ཀྱི་ལམ་ལས་གོལ་ཞིང་བསྒྲིབས་པ་ཡིན་ནོ། །
གཉིས་པ་མ་ཧཱ་ཨ་ནུ་གཉིས་ཀྱི་གོལ་ས་རྒྱས་པར་བཤད་པ་ནི། དེ་ཡང་མ་ཧཱ་ཡོ་ག་
བས་ཀུན་བྱེད་རྒྱལ་པོ་རང་བྱུང་གི་ཡེ་ཤེས་གཅིག་ལ་སྣོད་འབྱུང་བ་ལྔ་ཡུམ་ལྔ།
བཅུད་ཕུང་པོ་ལྔ་ཡབ་ལྔ། རྒྱུད་རྣམ་ཤེས་ཚོགས་བརྒྱད་ཡེ་ཤེས་ལྔའི་རང་བཞིན་་་་
ཡིན་པ་གསུམ་བསྒོམ་པས་བླང་དོར་རྩོལ་སྒྲུབ་ཀུན་དང་བྲལ་བ་རང་བཞིན་རྫོགས་
པ་ཆེན་པོའི་ལུང་ལས་གཞན་དུ་གྲོལ་བར་གྱུར་བ་ཡིན་ནོ་ཞེས་སེམས་དཔའ་ཆེན་པོ་
ཁྱོད་ཀྱིས་འཁོར་གྱི་ཚོགས་ལ་ལུང་སྟོན་ཅིག་ཅེས་པ་དང་། ཨ་ནུ་ཡོ་ག་བས་ཇི་ལྟར་
སྣང་ཞིང་སྲིད་པའི་ཆོས་རྣམས་ལ། སྙིང་པོ་དེ་བཞིན་ཉིད་བྱང་ཆུབ་སེམས་ཀྱི་རང་་་
བཞིན་དུ་མ་རྟོགས་པར་དབྱིངས་སྟོང་པ་ཉིད་དང་ཡེ་ཤེས་གསལ་བའི་ཆ་གཉིས་ཀྱི་
སྔ་མ་རྒྱུ་དང་ཕྱི་མ་འབྲས་བུ་སྟེ་རྒྱུ་འབྲས་གཉིས་སུ་བལྟས་པའི་ཕྱིར་ན། རྒྱུ་ཡི་ཆ་ལ་
འབྲས་བུ་བསྐྱེད་པར་སྒྲོས་འདོགས་པ་དང་འབྲས་བུའི་ཆ་ལ་རྒྱུ་ལ་ལྟོས་དགོས་པར་
སྐུར་བ་འདེབས་པ་ཡིན་པས། རྒྱུ་འབྲས་བླང་དོར་ལས་འདས་པར་ཆོས་ཐམས་ཅད་
གདོད་ནས་སྐྱེ་འགག་དང་བྲལ་བར་རང་བྱུང་ཡེ་ཤེས་ཀྱི་ངོ་བོར་མ་རྟོགས་པས་སྒྲོ་་་་
སྐུར་གཉིས་དང་བྲལ་བ་རྫོགས་ཆེན་ཨ་ཏིའི་དགོངས་དོན་ལ་ཡིད་ཆེས་ཚུལ་བཞིན་་
མ་འདྲོང་གི་བར་དུ་ཆོས་ཉིད་ཇི་བཞིན་པའི་དོན་མི་རྟོགས་པར་སྒྲིབ་པར་གསུངས་་་་
-j19 -



ལེའུ་དགུ་པ།
སོ༑ ༑གསུམ་པ་དོན་བསྡུ་ལ་གཉིས་ཏེ། སོ་སོའི་ཐེག་པ་དྲུག་གོལ་སྒྲིབ་ཡིན་པའི་རྒྱུ་
མཚན་དང་། མཐར་འཛིན་བྱེད་བའི་གཉིས་བཅས་ཐམས་ཅད་གོལ་སྒྲིབ་ཉིད་དུ་་་
བཤད་པའོ། །
དང་པོ་ནི། །ཆོས་ཐམས་ཅད་ཡེ་སངས་རྒྱས་པའི་རང་བཞིན་ལས་གཞན་པའི་་་
འབྲས་བུ་ཞིག་ཐོབ་ཏུ་མེད་པའི་རང་བཞིན་ཡིན་པ་ལ་དེ་ལྟར་མ་རྟོགས་པར་ལམ་གྱི་
འབད་རྩོལ་ལ་བརྟེན་ནས་རང་རང་གི་ལམ་གྱི་འབྲས་བུ་ངེས་པ་རེ་ཐོབ་ཏུ་ཡོད་པར་
འདོད་པ་རྣམ་པ་དྲུག་ནི། འབྲས་བུ་མངོན་དུ་ཐོབ་པར་བྱེད་པའི་རྒྱུ་ལ་གཞི་ཀུན་་་
རྫོབ་དང་དོན་དམ་པའི་བདེན་པ་གཉིས་སུ་གཏན་ལ་ཕབ་ནས་ལམ་ཚོགས་གཉིས་་་
ཟུང་འཇུག་ཉིད་དུ་བསྒྲུབ་པའི་ཚུལ་ཉིད་ཀྱིས་འབྲས་བུ་སངས་རྒྱས་ཉིད་ཐོབ་པར་་་་
བྱེད་པ་མཚན་ཉིད་ཐེག་པ་དང་། དག་པ་རྣམ་པ་གསུམ་གྱི་སྒོ་ནས་ལམ་ལ་སྤྱད་་་་
པས་འབྲས་བུ་ཐོབ་པར་འདོད་པ་ཀྲི་ཡ་བ་དང་། ལྟ་སྤྱོད་སོ་སོས་ཏེ་མི་མཐུན་པ་ཆ་
གཉིས་སུ་ཉམས་སུ་བླང་བས་འབྲས་བུ་ཐོབ་པར་འདོད་པ་ཨུ་པ་ཡ་དང་། ལྷ་དང་
རྟོག་པ་གཙང་དང་རྨེ་བ་ལ་སོགས་བཟང་ངན་བླང་དོར་དུ་སྤྱད་པས་འབྲས་བུ་ཐོབ་་་
པར་འདོད་བ་ཡོ་ག་བ་དང་། སྣོད་བཅུད་རྒྱུད་རྣམས་ལྷའི་རང་བཞིན་དུ་རིག་ཅིང་
རྟོགས་པ་དེ་ཉིད་ཏིང་ངེ་འཛིན་རྣམ་པ་གསུམ་གྱི་སྒོ་ནས་བསྒོམས་པས་འབྲས་བུ་ཐོབ་
པར་འདོད་པ་མ་ཧཱ་ཡོ་ག་དང་། རྒྱུ་འབྲས་གཉིས་ཀྱི་རང་བཞིན་དབྱིངས་ཉིད་དང་
ཡེ་ཤེས་སུ་སོ་སོར་བལྟས་ནས་ལམ་སྒྲུབ་པ་ཡིས་འབྲས་བུ་ཐོབ་པར་འདོད་པའི་ཐེག་་
པ་ཨ་ནུ་སྟེ་ངེས་པ་ཐོབ་པའི་ཐེག་པ་རྣམ་པ་དྲུག་པོ་དེ་ནི་རྫོགས་པ་ཆེན་པོའི་ལམ་གྱི་
གོལ་ས་དྲུག་དང་། སྒྲིབ་པ་དྲུག་དྲུག་སྟེ། སྙིང་པོ་བྱང་ཆུབ་ཀྱི་སེམས་ལས་གཞན་་
དུ་གོལ་ཞིང་སྒྲིབ་པའི་སྐྱོན་དང་བཅས་པ་ཡིན་པས། རང་འབྲས་ངེས་པ་རེ་ཐོབ་ཏུ་
ཡོད་པར་འདོད་པའི་ཐེག་པ་དྲུག་གི་གོང་མ་ལ་ལྟོས་ནས་འོག་མ་གོལ་སྒྲིབ་ཏུ་གྱུར་་་་
པའི་སྐྱོན་དང་འོག་མ་འོག་མ་ལ་ལྟོས་ནས་གོང་མ་གོང་མ་ཡོན་ཏན་དུ་གྱུར་ཚུལ་་་་་་
- 120 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གསལ་བར་གསུངས་པ་ཡིན་ནོ། །
གཉིས་པ་མཐར་འཛིན་བྱེད་པའི་གཉིས་བཅས་གོལ་སྒྲིབ་ཉིད་དུ་བཤད་པ་ནི། འདི་
ལྟར་བྱང་ཆུབ་སེམས་དཔའི་ཐེག་པ་བས་རྟོག་དཔྱོད་ཀྱི་ཡུལ་ལས་འདས་པའི་ཆོས་་་་
ཉིད་བྱང་ཆུབ་ཀྱི་སེམས་ལ་བདེན་པ་གཉིས་ཀྱི་རྟོག་དཔྱོད་ཀྱིས་བསྒོམ་པར་བྱེད་པ་་་
ཉིད་ཀྱང་རྫོགས་པ་ཆེན་པོའི་ཆོས་ཉིད་བྱང་ཆུབ་སེམས་ཀྱི་གོལ་ས་དང་སྒྲིབ་པ་ཡིན་
ལ། དེ་བཞིན་དུ་ཀྲི་ཡཱ་བས་ཆོས་ཉིད་ཡེ་ནས་གཟུང་འཛིན་བྲལ་བའི་རང་བཞིན་་་་
ཡིན་པ་ལ་ད་གདོད་གཟུང་འཛིན་གཉིས་དག་པའི་ཐབས་ལ་བརྩོན་ཅིང་སྒོམ་པར་་་་
འདོད་པ་དེ་ཉིད་ཀྱང་གཤིས་ཀྱི་གོལ་ས་དང་སྒྲིབ་པར་བཤད་པ་དང་། ཨུ་པ་ཡས་
བྱང་ཆུབ་སེམས་ཀྱི་ངོ་བོ་སྤྲོས་མེད་ཐིག་ལེ་ཉག་གཅིག་གི་དོན་ཡིན་པ་ལ་ལྟ་བ་དང་་་
སྤྱོད་པ་གཉིས་ཆ་མཉམ་དུ་འབྲེལ་བ་ཅན་དུ་བསྒོམ་པར་འདོད་པ་དེ་ཉིད་ཀྱང་གོལ་་་
ས་དང་སྒྲིབ་པའི་སྐྱོན་ཡིན་པར་བཤད་དོ། །གཞན་ཡང་ཡོ་ག་བས་ལྟ་སྤྱོད་བླང་དོར་
ཅན་དུ་ལྟ་བ་དང་།མ་ཧཱ་ཡོ་གས་རྩོལ་སྒྲུབ་ཀྱི་སྒོ་ནས་ལམ་བསྒོམ་པ་དང་། ཨ་ནུ་ཡོ་
གས་དབྱིངས་དང་ཡེ་ཤེས་རྒྱུ་འབྲས་གཉིས་སུ་ལྟ་ཞིང་ལམ་བསྒོམ་པ་ཀུན་ལས་ཆོས་
ཉིད་བྱང་ཆུབ་ཀྱི་སེམས་འདི་འདས་པ་ཡིན་པས་དེ་དག་ཀུན་ཀྱང་གོལ་སྒྲིབ་ཏུ་བཤད་
པ་ཡིན་ཏེ། མདོ་བཅུ་ལས། མདོ་སྡེ་བྱང་ཆུབ་སེམས་དཔའ་ནི། །ཀུན་ཏུ་འོད་ཀྱི་ས་
འདོད་པས། །བདེན་པ་གཉིས་ཀྱི་རྟོག་དཔྱོད་པས། །ཆོས་ཉིད་སྟོང་པ་ནམ་མཁར་
རྟོགས། །ཨ་ཏི་ཡོ་གའི་བདེ་ཆེན་ནི། །རྟོག་དཔྱོད་འདས་པའི་བྱང་ཆུབ་སེམས། །རྟོག་
དཔྱོད་འདས་ལ་མདོ་སྡེས་བསྒྲིབས། །རྫོགས་ཆེན་རྟོག་དང་དཔྱོད་པ་ནི། །མདོ་སྡེ་་་
དག་ཏུ་གོལ་བར་བཤད། །ཀྲི་ཡ་རྡོ་རྗེ་འཛིན་འདོད་པ། །དག་པ་རྣམ་གསུམ་སྒོར་
ཞུགས་ནས། །ཆོས་ཉིད་དག་པ་འཛིན་པ་སྟེ། །གཟུང་འཛིན་དག་པའི་ཡུལ་ལ་
གནས། །ཨ་ཏི་ཡོ་གའི་བདེ་ཆེན་ནི། །གཟུང་འཛིན་འདས་པའི་བྱང་ཆུབ་སེམས། །
གཟུང་འཛིན་འདས་ལ་ཀྲི་ཡས་བསྒྲིབས། །རྫོགས་ཆེན་གཟུང་དང་འཛིན་བྱེད་པ། །
ཀྲི་ཡཱ་དག་ཏུ་གོལ་བར་བཤད།།ཨུ་པ་ཡ་ཡི་ལྟ་སྤྱོད་ནི།།ཀྲི་ཡཱ་སྤྱོད་ཅིང་ཡོ་ག་བསྒྲུབ།།
- 121 -



ལེའུ་དགུ་པ།
ལྟ་སྤྱོད་འབྲེལ་བའི་དོན་མེད་པས། །གཉིས་སུ་མེད་པའི་དོན་མ་རྟོགས། །ཨ་ཏི་ཡོ་
གའི་བདེ་ཆེན་ནི། །གཉིས་སུ་མེད་པའི་བྱང་ཆུབ་སེམས། །གཉིས་སུ་མེད་ལ་ཨུ་པས་
བསྒྲིབས། །རྫོགས་ཆེན་གཉིས་སུ་འབྱེད་པ་ནི། །ཨུ་བ་ཡ་རུ་གོལ་བར་བཤད། ཡོ་
ག་སྟུག་པོ་བཀོད་འདོད་པས། །མཚན་མ་ཡོད་མེད་སྒོར་ཞུགས་ནས། །ཕྱག་རྒྱ་བཞི་
ལ་གཙོར་བྱེད་པ། །བླང་དོར་མེད་ལ་འཇུག་མ་ནུས། །ཨ་ཏི་ཡོ་གའི་བདེ་ཆེན་ནི། །
བླང་དོར་མེད་པའི་བྱང་ཆུབ་སེམས། །བླང་དོར་མེད་ལ་ཡོ་གས་བསྒྲིབས། །རྫོགས་
ཆེན་བླང་དང་དོར་བྱེད་པ། །ཡོ་ག་དག་ཏུ་གོལ་བར་བཤད། །མ་ཧཱ་རྡོ་རྗེ་འཆང་འདོད་
པ༑ ༑ཏིང་འཛིན་རྣམ་གསུམ་སྒོར་ཞུགས་ནས། །རང་རྒྱུད་དག་པའི་དཀྱིལ་འཁོར་
ལ༑ ༑བསྙེན་བསྒྲུབ་རྣམ་བཞིའི་སྒྲུབ་པར་བྱེད། །ཨ་ཏི་ཡོ་གའི་བདེ་ཆེན་ནི། །རྩོལ་
སྒྲུབ་འདས་པའི་བྱང་ཆུབ་སེམས། །རྩོལ་སྒྲུབ་འདས་ལ་མ་ཧཱས་བསྒྲིབས། རྫོགས་་་་
ཆེན་རྩོལ་སྒྲུབ་བྱེད་པ་ནི། །མ་ཧཱ་ཡོ་ག་གོལ་བར་བཤད། །ཨ་ནུ་དབྱེར་མེད་པ་འདོད་
པས༑ ༑དབྱིངས་དང་ཡེས་ཤེས་སྒོར་ཞུགས་ནས། །
རྒྱུ་ནི་དག་པའི་དབྱིངས་སུ་བལྟ། །འབྲས་བུ་ཡེ་ཤེས་དཀྱིལ་འཁོར་བལྟ། །ཨ་ཏི་ཡོ་
གའི་བྱང་ཆུབ་སེམས། །རྒྱུ་འབྲས་དག་པའི་བྱང་ཆུབ་སེམས། །རྒྱུ་འབྲས་འདས་ལ་
ཨ་ནུས་བསྒྲིབས། །རྫོགས་ཆེན་རྒྱུ་འབྲས་གཉིས་བལྟ་ན། །ཨ་ནུ་ཡོ་གར་གོལ་བར་
བཤད། །ཐེག་པ་དག་གི་གོལ་སྒྲིབས་སོ། །ཞེས་སོ། །
དེས་ན་ཀུན་བྱེད་བྱང་ཆུབ་སེམས་ཀྱི་རང་བཞིན་ནི་དམིགས་མཚན་སྤྲོས་པ་ཐམས་་་་
ཅད་དང་བྲལ་ཞིང་ཞེན་འཛིན་གྱི་རྩོལ་བ་གང་ཡང་མ་མངའ་བས་མི་རྩོལ་མི་བསྒྲུབ་
པའི་རང་བཞིན་ཅན་ཡིན་ཀྱང་། དེ་ལྟ་བུའི་གནས་ལུགས་འགྱུར་མེད་བདེ་བ་ཆེ་་་
བའམ་ཆེན་པོའི་གནས་ལུགས་གདོད་ནས་བསལ་བཞག་བྲལ་བའི་རང་བཞིན་འདི་་་
ལ་ཐེག་པ་འོག་མ་ཀུན་གྱིས་བླང་དོར་རྩོལ་སྒྲུབ་བྱས་པའི་དབང་གིས་གྲོལ་ཞིང་སྒྲིབ་པ་
ཡིན་ནོ། །གསུམ་པ་རྣལ་མའི་དོན་ལ་རྩོལ་སྒྲུབ་མེད་པར་བསྟན་པ་ནི། འདི་ལྟར་
- 122 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆོས་ཐམས་ཅད་ཀྱི་གནས་ལུགས་ཀུན་བྱེད་བྱང་ཆུབ་སེམས་ཀྱི་རང་བཞིན་ནི་ཆོས་་་་
ཉིད་ཡངས་པ་ཆེན་པོ་དཔེ་ནམ་མཁའ་ལྟ་བུ་སྟེ། དེ་ལྟར་ནམ་མཁའ་ལྟ་བུ་ཡི་སེམས་
ཉིད་སྐྱེ་བ་མེད་པ་ཆོས་ཉིད་སྤྲོས་པ་ཐམས་ཅད་དང་བྲལ་བའི་རང་བཞིན་གདོད་ནས་་་
ཡེ་སངས་རྒྱས་པའི་བདག་ཉིད་དེ་ལ་ལྟ་བས་གཏན་ལ་ཕབ་ནས་བསྒོམ་དུ་མེད་དེ་་་་
དམིགས་མེད་བློ་ལས་འདས་པའི་ཕྱིར་དང་དམ་ཚིག་བསྲུང་དུ་མེད་དེ་ཡེ་ནས་འདའ་
ཉམས་དང་བྲལ་བའི་ཕྱིར་དང་། དོན་གཉིས་ལྷུན་གྱིས་གྲུབ་པས་ཕྲིན་ལས་བཙལ་
དུ་མེད་པ་དང་སྒྲིབ་གཉིས་གཞི་ནས་གྲོལ་བས་ཡེ་ཤེས་སྒྲིབ་པ་མེད་པ་དང་། མ་
བགྲོད་ཡེ་ནས་ནོན་པས་ས་ལ་སྦྱང་དུ་མེད་པ་དང་། འབྲས་བུ་གཞི་ལ་རྫོགས་པས་་
བགྲོད་པའི་ལམ་ལྔ་ཡང་མེད་པ་དང་། གཟུང་འཛིན་གདོད་ནས་དག་པས་ཕྲ་བ་ཆོས་
ཉིད་ཙམ་ཡང་མེད་པ་དང་། སེམས་ཉིད་གཅིག་གི་རང་བཞིན་ལ་ཐ་དད་གཉིས་སུ་་་
གྲུབ་པ་མེད་པས་རྒྱུད་ཀྱི་འབྲེལ་བ་མེད་པ་དང་། བྱང་ཆུབ་སེམས་ལས་གཞན་པའི་
ངེས་པའི་ལུང་གིས་གཏན་ལ་འབེབས་པ་མེད་པ་དང་། སེམས་ཉིད་ཡེ་ནས་སྒྲོ་སྐུར་
ལས་འདས་པས་མན་ངག་གིས་ལ་བཟླར་ཏེ་ལ་བཟླ་བར་བྱ་བ་ཙམ་ཡང་མེད་པ་དེ་
ནི་ཨ་ཏི་རྫོགས་པ་ཆེན་པོའི་རིག་པ་བྱང་ཆུབ་སེམས་ཀྱི་ལྟ་བ་རྒྱུ་འབྲས་རྩོལ་སྒྲུབ་་་
ཐམས་ཅད་དང་བྲལ་བ་ཡིན་པར་གསུངས་པའོ། །
དེ་ལྟར་རྫོགས་ཆེན་བྱང་ཆུབ་སེམས་ཀྱི་གནས་ལུགས་ལ་རང་བཞིན་བཅུའི་རྩོལ་
ཞིང་བསྒྲུབ་ཏུ་མེད་པའི་ཚུལ་ཀྱང་དེ་ཉིད་ལས། རྫོགས་ཆེན་ཤིན་ཏུ་རྣལ་འབྱོར་གྱི། །
ལྟ་བ་བསྒོམ་དུ་མེད་པ་ཡིན། །དམ་ཚིག་བསྲུང་དུ་མེད་པ་ཡིན། །ཕྲིན་ལས་བཙལ་
དུ་མེད་པ་ཡིན། །ཡེ་ཤེས་སྒྲིབ་པ་མེད་པ་ཡིན། །ས་ལ་སྦྱང་དུ་མེད་པ་ཡིན། ལམ་
ལ་བསྒྲོད་དུ་མེད་པ་ཡིན། །ཕྲ་བ་གཟུང་འཛིན་བྲལ་བ་ཡིན། །རྒྱུད་ཀྱི་རང་བཞིན་་
འབྲེལ་བ་ཡིན། །ལུང་གི་རང་བཞིན་ཐོག་ཏུ་འབེབས། །མན་ངག་དག་གིས་ལ་ཡང་
བཟླ་༑ ༑རྫོགས་ཆེན་ཤིན་ཏུ་རྣལ་འབྱོར་གྱི། །རང་བཞིན་བཅུ་ནི་དེ་ལྟར་རོ། །ཞེས་
གསུངས་པ་ནི་བྱང་ཆུབ་ཀྱི་སེམས་གཅིག་པུ་ལ་ལྡོག་པས་ཕྱེ་བ་ཙམ་ལས་མེད་པར་་་་
- 123 -



ལེའུ་དགུ་པ།
བསྟན་པའོ། །བཞི་བ་རྩོལ་སྒྲུབ་ཅན་ལ་གོལ་སྒྲིབ་བྱུང་བའི་རྒྱུ་མཚན་ནི། བློའི་སྤྱོད་
ཡུལ་ལས་འདས་པས་ལྟ་བས་བལྟར་མེད་པའི་ཆོས་ཉིད་བྱང་ཆུབ་ཀྱི་སེམས་གཅིག་
ལ་བྱིས་པའི་བློ་ཅན་རྣམས་ཀྱིས་བཏགས་པའི་ཐེག་པ་དྲུག་གི་སྒོམ་བྱེད་ཀྱི་བློ་དྲུག་་་་
ཏུ་བྱུང་བས། ཨ་ཏི་ཡེ་གྲོལ་ཆེན་པོའི་ལམ་ལས་གཞན་དུ་ཐེག་པ་འོག་མའི་ལམ་ལ་
གོལ་ས་དང་གནས་ལུགས་ཀྱི་རང་ཞལ་ལ་བསྒྲིབས་པའི་ལྟ་བའི་གོལ་སྒྲིབ་བྱུང་་་་
ཡིན་ནོ། །དེ་བཞིན་དུ་བསྲུང་བྱ་སྲུང་བྱེད་ལས་འདས་པས་དམ་ཚིག་བསྲུང་དུ་མེད་་
པའི་རང་བཞིན་ཆོས་ཉིད་ཐིག་ལེ་ཉག་གཅིག་ལ་འོག་མའི་ཐེག་པ་དྲུག་གིས་རང་་་་
རང་གི་སྡོམ་པ་མི་འདྲ་བ་དྲུག་བསྲུང་བས་རྫོགས་ཆེན་བསྲུང་དུ་མེད་པའི་དམ་ཚིག་་་་
ལས་འོག་མའི་ལམ་ལ་གོལ་ས་དང་ཡེ་བསྲུང་ཆེན་པོའི་དོན་ལ་སྒྲིབ་པའི་དམ་ཚིག་་་
གི་གོལ་སྒྲིབ་བྱུང་བ་དང་། དོན་གཉིས་བསྒྲུབ་པའི་ཕྲིན་ལས་བཙལ་དུ་མེད་པར་་་་
ཆོས་ཉིད་གཅིག་གི་རང་བཞིན་ཡིན་པ་ལ་ཐེག་པ་འོག་མ་རྣམས་ཀྱིས་སོ་སོའི་ལམ་་་
གྱི་ཕྲིན་ལས་ཀྱི་མཛད་པ་དྲུག་ལ་རྩོལ་སྒྲུབ་བྱས་པས་བྱར་མེད་ཀྱི་ལམ་ལ་གོལ་ས་
དང་དེ་ལ་བསྒྲིབས་པར་གྱུར་པའི་ཕྲིན་ལས་ཀྱི་གོལ་སྒྲིབ་བྱུང་བ་དང་། གདོད་ནས་་
རང་བཞིན་གྱིས་འོད་གསལ་ཞིང་གཟུང་འཛིན་གྱི་བསྒྲིབས་པ་མེད་པའི་རང་བྱུང་གི་་
ཡེ་ཤེས་གཅིག་ལ་ཐེག་པ་འོག་མའི་བློས་བཏགས་ཀྱི་ཡེ་ཤེས་དྲུག་གི་འཛིན་པ་བྱུང་
བས་འོག་མའི་ལམ་ལ་གོལ་ས་དང་རིག་པའི་རང་ཞལ་ལ་བསྒྲིབ་པའི་ཡེ་ཤེས་ཀྱི་་
གྲོལ་སྒྲིབ་བྱུང་བ་དང་། བསྒྲིབ་པ་ཡེ་ནས་མེད་པས་སྦྱངས་བར་བྱར་མེད་པའི་མ་
བཅོས་ཡེ་ཤེས་བླ་མའི་ས་གཅིག་གི་བདག་ཉིད་ཡིན་པ་ལ་བསྒྲིབས་པ་སྦྱངས་བ་་་
སྒོ་ནས་ས་བཅུ་རིམ་གྱིས་ཐོབ་པར་ཞེན་པ་དྲུག་ཏུ་བྱུང་བས་འོག་མའི་ལམ་ལ་གོལ་
བ་དང་རྫོགས་ཆེན་དོན་ལ་བསྒྲིབས་པའི་ས་ཡི་གོལ་སྒྲིབ་བྱུང་བ་དང་། ལམ་་་་་
བསྒྲོད་དུ་མེད་པར་གཞི་འབྲས་དབྱེར་མེད་ཆེན་པོ་གཙུག་གི་རང་བཞིན་ཡིན་པ་ལ་་་་་
ལམ་བགྲོད་པར་འདོད་པའི་འོག་མའི་ཐེག་པ་དྲུག་ཏུ་བྱུང་བས་འོག་མའི་ལམ་ལ་་་་་་
- 124 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གྲོལ་ཞིང་། །
གོང་མའི་རང་བཞིན་ལ་སྒྲིབ་པའི་ལམ་གྱི་གོལ་སྒྲིབ་བྱུང་བ་དང་། དངོས་པོའི་ཆོས་
ཉིད་གང་དུ་ཡང་མ་གྲུབ་པོས་གཟུང་བའི་ཡུལ་དུ་མེད་པ་ཆོས་དབྱིངས་གཅིག་གི་རང་
བཞིན་ཡིན་པ་ལ་འཛིན་བྱེད་ཡུལ་ཅན་གྱི་དབྱེ་བ་དྲུག་ཏུ་བྱུང་བས་ལ་གོལ་ལ་་་་་་་
བསྒྲིབས་ཕྲ་བ་ཆོས་ཉིད་ཀྱི་གོལ་སྒྲིབ་བྱུང་བ་དང་། ཆོས་ཐམས་ཅད་ལ་འབྲེལ་བྱ་
འབྲེལ་བྱེད་ཐ་དད་དུ་མ་གྲུབ་པར་གཉིས་མེད་བློ་འདས་ཆེན་པོ་གཅིག་གི་རང་བཞིན་་་
ལ་ཆོས་དང་ཆོས་ཅན་འཁོར་བ་དང་མྱང་འདས་གཞི་ལམ་འབྲས་བུ་སོགས་གཉིས་་་་
བཅས་འབྲེལ་བ་ཅན་དུ་འཛིན་པ་དྲུག་ཏུ་བྱུང་བས་ལ་གོལ་ལ་བསྒྲིབས་འབྲེལ་བའི་
དོན་ཅན་རྒྱུད་ཀྱི་གོལ་སྒྲིབ་བྱུང་བ་དང་། རང་བྱུང་ཡེ་ཤེས་ཆེན་པོ་བདེན་པ་དབྱེར་
མེད་གཅིག་ལས་མེད་པ་ལ་ཐེག་པ་སོ་སོའི་རྟོགས་ཚུལ་གྱིས་གཏན་ལ་དབབ་བྱའི་་་་
ངེས་པའི་བདེན་པ་དྲུག་ཏུ་བྱུང་བས་ལ་གྲོལ་ལ་བསྒྲིབས་ལུང་གི་གོལ་སྒྲིབ་བྱུང་བ་
དང་། ངག་ཚིག་གིས་བརྗོད་དུ་མེད་པའི་ཆོས་ཉིད་གཅིག་གི་རང་བཞིན་ཡིན་པ་ལ་
རྗོད་བྱེད་ཀྱི་ཐེག་པ་དྲུག་ཏུ་བྱུང་བས་འོག་མའི་སྒྲ་ཚིག་མཚན་མའི་ཡུལ་དུ་ཞེན་པའི་
ལམ་ལ་གོལ་བ་དང་རྫོགས་ཆེན་བརྗོད་མེད་ཀྱི་དོན་ལ་བསྒྲིབས་པའི་མན་ངག་་་་
གོལ་སྒྲིབ་བྱུང་བ་ཡིན་ནོ་ཞེས་པའོ། །
ལྔ་བ་བྱང་ཆུབ་ཀྱི་སེམས་རྩོལ་སྒྲུབ་ཀུན་ལས་འདས་པ་ནི། འདི་ལྟར་ཆོས་རྣམས་མ་
ལུས་པ་ཀུན་གྱི་སྙིང་པོ་ཀུན་བྱེད་བྱང་ཆུབ་ཀྱི་སེམས་འདི་ནི་ཡེ་གདོད་ནས་རང་གི་་
རང་བཞིན་འབད་རྩོལ་ལ་མ་ལྟོས་པར་ལྷུན་གྱིས་གྲུབ་ཟིན་པ་ཡིན་པས་ན། ཕྱི་ནས་
ལྟ་བ་དང་དམ་ཚིག་ལ་སོགས་པ་རང་བཞིན་བཅུ་ཡིས་གཞན་ནས་བཙལ་ཞིང་སྒྲུབ་
པར་བྱེད་མི་དགོས་པར་ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་ནི་དུས་དང་་་་
རྣམ་པ་ཀུན་ཏུ་རྒྱུ་རྐྱེན་རྩོལ་སྒྲུབ་གང་ལའང་མི་ལྟོས་པ་དཔེ་ནམ་མཁའ་ཇི་འདྲ་བ་དེ་
བཞིན་མཐོང་ཐོས་ལ་སོགས་པའི་དམིགས་པའི་སྤྱོད་ཡུལ་ཀུན་དང་བྲལ་བ་ཡིན་ལ་་་
དེས་ན་ནམ་མཁའ་དག་ལ་མཁས་བླུན་ཀུན་གྱིས་ཀྱང་བྱ་བ་གང་ཡང་རྩོལ་བར་མི་་་
- 125 -



ལེའུ་དགུ་པ།
བྱེད་ཀྱང་ནམ་མཁའ་དག་ལ་སུ་ཀུན་གྱིས་ཀྱང་རྩོལ་བར་བྱ་རུ་མ་དམིགས་ལ། དེ་
ལྟར་ནམ་མཁའ་རང་ཉིད་མ་གྲུབ་ཅིང་གཞི་མེད་རྩ་བྲལ་ཀྱི་རང་བཞིན་ཡིན་པས་སུ་་
ཀུན་གྱིས་བྱས་ཤིང་རྩོལ་སྒྲུབ་བྱེད་པའི་ཡུལ་ཀུན་ལས་འདས་པ་དེ་བཞིན་དུ་ཀུན་་་
བྱེད་སྙིང་པོ་བྱང་ཆུབ་ཀྱི་སེམས་ང་ཉིད་ཚུལ་མཐོང་གི་ཤེས་པའི་སྤྱོད་ཡུལ་ཀུན་ལས་
འདས་ཤིང་མ་གྲུབ་པའི་ཕྱིར་ན། ཀུན་བྱེད་གདོད་མའི་གཤིས་ལུགས་རིག་པ་རང་
བྱུང་གི་ཡེ་ཤེས་ང་ལ་ལྟ་བས་ལྟར་མེད་ལ་ཡིད་ཀྱིས་བསྒོམ་དུ་ཡེ་ནས་མེད་དེ་སྒོམ་་་་
བྱ་ཡུལ་དང་སྒོམ་བྱེད་ཀྱི་བློ་གཉིས་དང་བྲལ་བའི་ཕྱིར་དང་། དེ་བཞིན་དུ་གོང་དུ་
བསྟན་པའི་རང་བཞིན་བཅུ་བོ་དེས་ཀྱང་ནི་བློ་འདས་གཉུག་མའི་ཡེ་ཤེས་ཀུན་བྱེད་
བྱང་ཆུབ་ཀྱི་སེམས་སྤྲོས་པ་ཐམསཾ་ཅད་དང་བྲལ་བ་ང་ལ་འབད་རྩོལ་གྱི་བྱ་བ་ཅི་ཡང་་་་
བྱ་རུ་ཡོད་པ་མ་ཡིན་ནོ། །ཞེས་སོ། །
དྲུག་པ་རང་བཞིན་བཅུའི་རྩོལ་བའི་ཉེས་པ་ནི། དེ་ལྟར་སྙིང་པོ་བྱང་ཆུབ་ཀྱི་རང་
བཞིན་ཡེ་ནས་བྱ་རྩོལ་གྱི་ཡུལ་ལས་འདས་པ་ལ་རྒྱུ་མཚན་ཉིད་ཀྱི་ཐེག་པ་དང་འབྲས་
བུའི་ཐེག་པ་ཅན་སྔགས་འོག་མ་བ་རྣམས་ཀྱི་རང་བཞིན་བཅུ་བོ་དེ་ཡིས་རང་བྱུང་་་་
རིག་པ་བྱང་ཆུབ་ཀྱི་སེམས་ང་ལ་རྩོལ་སྒྲུབ་ཆེན་པོས་བཙལ་བར་བྱས་པའི་སྒོ་ནས་་་
ཀུན་བྱེད་བྱང་ཆུབ་ཀྱི་སེམས་ང་དང་ང་ཡི་རང་བཞིན་ཆོས་དབྱིངས་དམིགས་མཐའ་
དང་བྲལ་བ་མཐོང་བར་འདོད་པས་ཨ་ཏི་ཡེ་གྲུབ་ཆེན་པོའི་དོན་ལས་ཉམས་པར་གྱུར་
བ་དཔེར་ན་ནམ་མཁའ་ལ་གོམ་པ་བོར་ཞིང་འགྲོ་བར་འདོད་པའི་གང་ཟག་དེ་ས་ལ་
ལྟུང་བ་མ་གཏོགས་མཁའ་ལ་འགྲོ་བའི་ཡུལ་མེད་པ་བཞིན་དུ་རང་བཞིན་བཅུ་བོས་
ས་ལམ་བསྒྲོད་པར་འདོད་པས་ཐེག་པ་འོག་མའི་ལམ་དུ་ལྟུང་ཞིང་གོལ་བར་འགྱུར་་་་
རོ་ཞེས་གསུངས་པའོ། །
བདུན་པ་རྩོལ་སྒྲུབ་ཀུན་ལས་འདས་པའི་རང་བཞིན་བཤད་པ་ལ་བཞི་སྟེ། ཡེ་ནས་
གང་དུའང་དམིགས་པ་ཐམས་ཅད་ལས་འདས་པ། གཟུང་འཛིན་གཉིས་བཅས་ལས་
- 126 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འདས་པས་ཡེ་ནས་བྱ་བ་རྩོལ་མེད་པར་ལ་བཟླ་བ། གོལ་སྒྲུབ་ཀྱི་ངེས་ཚིག་བཤད་
པ༑ ཐམས་ཅད་བྱང་ཆུབ་ཀྱི་སེམས་སུ་བསྟན་པའོ། །དང་པོ་ལ་ལྔ་སྟེ། སེམས་ཉིད་
ལྟ་སྒོམ་ལས་འདས་པ། བསྲུང་སྡོམ་རྩོལ་སྒྲུབ་ལས་འདས་པ། སྒྲིབ་མེད་སྦྱངས་་་་
བསྒྲོད་ལས་འདས་པ། གཞི་བྲལ་ངོས་བཟུང་ལས་འདས་པ། མཆོག་གསང་སྤྲོས་པ་
ལས་འདས་པའོ། །དང་པོ་ནི། དེ་ལ་ཀུན་བྱེད་རྒྱལ་པོ་ང་ཡི་རང་བཞིན་ཇི་ལྟར་གནས་་་
པའི་ཚུལ་མ་ནོར་ངེས་པར་བྱེད་པའི་ཐབས་སུ་མན་ངག་དོན་གྱི་ཁུངས་སམ་ལུང་ཟབ་
མོ་བསྟན་པ་ནི་ང་ནི་རང་བཞིན་བཅུ་བོས་རྩོལ་ཞིང་སྒྲུབ་པའི་སྤྱོད་ཡུལ་ཀུན་ལས་་་་
འདས་པའི་ཕྱིར་ན་བལྟ་བྱ་ལྟ་བྱེད་ཀྱི་ཚུལ་དུ་མཚན་འཛིན་དམིགས་པའི་བློ་ཡིས་ལྟ་
བ་བསྒོམ་དུ་མེད་པ་ཡིན་ཞིང་
། དེ་བཞིན་ཏུ་དམ་ཚིག་ཕྲིན་ལས་ལ་སོགས་པ་རང་་་་
བཞིན་བཅུ་ལ་རྩོལ་བར་འདོད་པ་ཐམས་ཅད་ལྟ་བ་བསྒོམས་དུ་མེད་པ་དེ་བཞིན་དུ་་
ངལཾ་བ་ཚི་ཆད་ཀྱི་རྒྱུ་ཙམ་ལས་དོན་འབྲས་ཐོབ་ཏུ་མེད་པའི་རྒྱུ་མཚན་དེ་ཉིད་ཀྱིས་ན་
རང་བཞིན་བཅུ་ལ་རྩོལ་སྒྲུབ་བྱས་པས་དོན་ཡོད་པར་མ་རྟོག་ཤིག་རྒྱུ་མཚན་ངེས་ན་
སེམས་ཉིད་ནམ་མཁའ་ལྟ་བུ་ཆོས་སྐུ་ཀུན་བྱེད་རྒྱལ་པོ་ང་ལ་ནི་ཡོད་མེད་དང་སྣང་་་་
སྟོང་སོགས་གང་དུ་བལྟས་པས་ཀྱང་མཐོང་བའི་ཡུལ་དུ་གྲུབ་པ་མེད་པས།དམིགས་
མཚན་སྤྲོས་པའི་སྤྱོད་ཡུལ་གང་དུའང་ལྟ་བར་མ་བྱེད་པར་གཤིས་ལུགས་བཅོས་དང་
བསྒྱུར་བྲལ་བ་ཆོས་ཉིད་དེ་བཞིན་ཉིད་ཀྱི་ངང་དུ་རང་བབས་སུ་ཞོག་ཅིག་ཅེས་ལྟ་བ་
སྒོམ་དུ་མེད་པར་གདམས་སྟེ། ཀློང་ཆེན་རབ་འབྱམས་ལས། བྱང་ཆུབ་སེམས་ལ་
བཙལ་དུ་ཡེ་ནས་མེད། །ཇི་བཞིན་དང་ལ་མ་བཅོས་གང་དགར་ཐོང་། །བདག་གཞན་
ཡུལ་ཅན་ཡེ་ནས་མེད་པས་ན། །མཉམ་པ་རིས་མེད་རིག་པ་གང་དགར་ཐོང་། །
རྟག་ཏུ་དེ་དང་འདུ་འབྲལ་མེད་པས་ན། །གཉིས་སུ་ཡུལ་མེད་རིས་མེད་གང་དགར་
ཐོང་༑ ༑ཞེས་པ་ལྟར་དང་། མདོ་བཅུ་ལས། སྙིང་པོ་བྱང་ཆུབ་རང་བཞིན་ལ། །
གཞན་དུ་བལྟ་བའི་ཡུལ་མེད་པས། །ལྟ་བ་བསྒོམ་དུ་མེད་པ་ཡིན། །ཅེས་སོ། །
གཉིས་པ་ནི། རིག་པ་བྱང་ཆུབ་སེམས་ཀྱི་ངོ་བོ་ནི་གདོད་ནས་གཟུང་འཛིན་གྱི་སྤྲོས་
- 127 -



ལེའུ་དགུ་པ།
པ་ཐམས་ཅད་དང་བྲལ་བ་མ་སྐྱེས་ཀ་ནས་དག་པ་ཡིན་པས་ལས་ཉོན་གྱི་ཟག་པ་
དང་བྲལ་བར་བྱ་བའི་རྒྱུ་སྡོམ་པ་དང་དམ་ཚིག་བསྲུང་བར་བྱ་བ་གང་ཡང་མེད་པས་་
ཐེག་པ་འོག་མ་ལྟར་དུ་སྡོམ་པ་དང་ནི་ཚུལ་ཁྲིམས་བསྲུང་མི་དགོས་ཞེས་དམ་ཚིག་་་་
བསྲུང་དུ་མེད་པར་བསྟན་པ་དང༌། ཀློང་ཆེན་རབ་འབྱམས་ལས། གཅིག་ལ་ཀུན་་ .
རྫོགས་མ་སྤངས་རང་སར་གྲོལ། །སངས་རྒྱས་སྐུ་དང་སེམས་ཅན་ཉོན་མོངས་ལུས། །
ཇི་ལྟར་སྣང་བ་ཐམས་ཅད་རིག་པའི་རྒྱན། །ཉོན་མོངས་དུག་ལྔ་ཡེ་ཤེས་བདུད་རྩི་
སྟེ༑ ༑འཁོར་བའི་གཡང་ས་བྱང་ཆུབ་ལམ་དུ་དངས། །དུག་གསུམ་སྐུ་གསུམ་ཀློང་དུ་
གཏན་སྤྲུགས་ཏེ། །སྐྱེ་ཤི་རྩད་གཅོད་ཁམས་གསུམ་ཡོངས་སུ་གྲོལ། །ཞེས་གསུངས་
པ་ལྟར་ཁམས་གསུམ་རྒྱུད་དྲུག་གི་འགྲོ་བ་ཐམས་ཅད་རིག་པ་བྱང་ཆུབ་ཀྱི་སྙིང་པོར་
ཡེ་ནས་ལྷུན་གྱིས་གྲུབ་ཅིང་སངས་རྒྱས་ཟིན་པའི་ཕྱིར་ན་དེ་ལས་གཞན་དུ་ཕྲིན་ལས་
ཞིག་རྩོལ་བ་དང་ནི་འབད་པས་བསྒྲུབ་པ་བྱ་མི་དགོས་སོ་ཞེས་ཕྲིན་ལས་བསྒྲུབ་ཏུ་་་
མེད་པར་བསྟན་པ་སྟེ། སྔ་མ་ལས། སྙིང་པོ་བྱང་ཆུབ་སེམས་དེ་ལ། །གཟུང་འཛིན་་་་
མེད་པའི་རང་བཞིན་གྱིས། །དམ་ཚིག་བསྲུང་དུ་མེད་པ་ཡིན། །སྙིང་པོ་བྱང་ཆུབ་་་་
སེམས་དེ་ལ། །ལྷུན་གྱིས་གྲུབ་པའི་རང་བཞིན་གྱིས། །ཕྲིན་ལས་བཙལ་དུ་མེད་པ་
ཡིན་༑ ༑ཅེས་གསུངས་སོ། །
གསུམ་པ་ནི། སྙིང་པོ་རང་བྱུང་གི་ཡེ་ཤེས་ལ་མ་རིག་པའི་མུན་པས་སྒྲིབ་པ་གདོད་
ནས་མེད་པའི་ཕྱིར་ན། ཀུན་མཁྱེན་བླ་མས། འདི་ནི་ཉི་མའི་སྙིང་བོ་དེ་ཉིད་དོན། །
རང་བཞག་འོད་གསལ་མི་གཡོ་གནས་པར་འདོད། །གཞན་ནི་སྤྲིན་དང་མུན་སེལ་
རྩོལ་སྒྲུབ་ཀྱིས། །ཉི་མ་གདོད་སྒྲུབ་བྱེད་དང་མཚུངས་པར་བསྟན། །ཞེས་གསུངས་
པ་བཞིན་དུ་དཔེར་ན་ཉི་མའི་ངོས་ལ་སྤྲིན་གྱིས་སྒྲིབ་པ་ཡོད་མ་མྱོང་པའི་ཕྱིར་སྤྲིན་་་་་
བསལ་ནས་ཉི་མ་གསལ་བར་བསྐྱེད་དུ་མེད་པ་ལྟར་རང་བྱུང་རིག་པའི་ཡེ་ཤེས་ཡེ་་་
ནས་འོད་གསལ་བའི་རང་བཞིན་དུ་གནས་པ་དེ་ལ་ནི་གསར་དུ་བླང་དོར་རྩོལ་སྒྲུབ་་
- 128 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་སྒོ་ནས་ལས་ཉོན་གཟུང་འཛིན་གྱི་སྒྲིབ་པ་བསལ་ཞིང་ཡེ་ཤེས་ཀྱི་རང་བཞིན་གསལ་
བར་བསྐྱེད་དུ་མེད་དོ་ཞེས་ཡེ་ཤེས་བསྐྱེད་དུ་མེད་པར་བསྟན་པ་དང་།སྲིད་པ་གསུམ་
གྱིས་བསྡུས་པའི་འགྲོ་བ་ཐམས་ཅད་ཆོས་སྐུ་ཀུན་བྱེད་རྒྱལ་པོ་ང་ཡི་ས་རུ་ཡེ་ཐོག་མའི་
དུས་ནས་གནས་ཤིང་དེ་ལས་སྐད་ཅིག་ཀྱང་གཡོ་བ་མེད་པའི་ཕྱིར་ན་སྒྲིབ་པ་སྦྱངས་
བ་སོགས་འབད་རྩོལ་གྱི་སྒོ་ནས་བསྒྲོད་པར་བྱེད་པའི་ས་ཡི་གོ་རིམ་ཀྱང་ནི་ཡོད་པ་
མ་ཡིན་ནོ་ཞེས་ས་ལ་སྦྱང་དུ་མེད་པ་དང་། ཀུན་བྱེད་ང་ཡིས་འཁོར་འདས་ཀུན་ལ་ཡེ་
ནས་ཁྱབ་ཅིང་དབྱེར་མེད་པར་གནས་པའི་ཕྱིར་ན་ཆོས་རྣམས་ཀུན་གྱི་གནས་ལུགས་
འགྱུར་བ་མེད་པའི་ཡེ་ཤེས་སྲིད་ཞི་ཀུན་ཁྱབ་ཆེན་པོ་ང་ལ་གཞན་དུ་བགྲོད་པར་་་་
བའི་ལམ་ལྔ་ཡང་ཡོད་པ་མིན་པའི་ཚུལ་ཤེས་པར་བྱའོ་ཞེས་ལམ་ལ་བགྲོད་དུ་མེད་་་་
པར་བསྟན་པ་སྟེ། མདོ་བཅུ་ལས། སྙིང་པོ་བྱང་ཆུབ་སེམས་འདི་ལ། །སྒྲིབ་པ་མེད་
པའི་རང་བཞིན་གྱིས། །ཡེ་ནས་རང་བྱུང་ཡེ་ཤེས་ཡིན། །སྙིང་པོ་བྱང་ཆུབ་སེམས་འདི་
ལ༑ ༑ཐམས་ཅད་འདི་ལ་གནས་པའི་ཕྱིར། །ས་ཞེས་བྱ་བ་སྦྱང་དུ་མེད། །སྙིང་པོ་བྱང་
ཆུབ་སེམས་འདི་ལ། །གཞན་དུ་བགྲོད་དུ་མེད་པའི་ཕྱིར། །ལམ་ལ་བགྲོད་དུ་མེད་པ་
ཡིན་༑ ༑ཅེས་གསུངས་སོ། །
བཞི་པ་ནི། ཆོས་ཉིད་སྙིང་པོ་རང་བྱུང་གི་ཡེ་ཤེས་ང་ནི་ཡེ་ནས་ཕྱི་གཟུང་བ་དང་ནང་
འཛིན་པའི་སེམས་གཉིས་དང་བྲལ་བའི་གཞི་གྲོལ་བློ་ལས་འདས་པ་ཡིན་པའི་ཕྱིར་
ན་ཕྲ་བ་ཆོས་ཉིད་ཀྱི་རང་བཞིན་ཞེས་པ་ཙམ་དུ་ཡང་ནི་མིང་དུ་གདགས་པ་དང་སེམས་
ཀྱི་དམིགས་གཏད་སོགས་སུ་བྱ་བའི་ཡུལ་དུའང་གྲུབ་པ་མེད་དོ་ཅེས་ཕྲ་བ་ཆོས་ཉིད་
མེད་པར་བསྟན་པ་དང་། གང་སྣང་ཇི་ཤར་ཐམས་ཅད་ཀུན་བྱེད་རྒྱལ་པོའི་སྐུ་ཡི་བཀོད་
པ་ཡིན་པས་སྙིང་པོ་ང་ཡི་གཟུགས་ཀྱིས་འཁོར་འདས་ལམ་གསུམ་གྱིས་བསྡུས་པའི་
ཆོས་ཀུན་ལ་མ་ཁྱབ་པ་མེད་པར་ཁྱབ་ཅིང་དབྱེར་མེད་པའི་ཕྱིར་ན་འཁོར་འདས་་་་་་
གཉིས་ཤེས་བྱ་བ་སོགས་གཉིས་ཆོས་ཐམས་ཅད་ཡེ་ནས་ཡོད་པ་མ་ཡིན་པས་འབྲེལ་
བྱ་དང་འབྲེལ་ཡུལ་མེད་པའོ་ཞེས་འབྲེལ་བ་རྒྱུད་ཀྱི་རང་བཞིན་མེད་པར་བསྟན་པ་་་
- 129 -



ལེའུ་དགུ་པ།
སྟེ༑ དེ་ཉིད་ལས། སྙིང་པོ་བྱང་ཆུབ་སེམས་འདི་ནི། །ཡེ་ནས་ཆོས་ཉིད་ཡིན་པའི་
ཕྱིར༑ ༑ཕྲ་བ་དག་གི་རང་བཞིན་ཡིན། །སྙིང་པོ་བྱང་ཆུབ་སེམས་འདི་ལ། །སངས་
རྒྱས་སེམས་ཅན་གཉིས་སྣང་བ། །འབྲེལ་བ་རྒྱུད་ཀྱི་རང་བཞིན་ཡིན། །ཅེས་པའི་ལུང་
འདི་ཉིད་ཀྱིས་སྒྲུབ་པའི་ཚུལ་དུ་བསྟན་པ་ནི་བྱང་ཆུབ་སེམས་ལ་ལྡོག་པའི་ཆ་ནས་དབྱེ་
ན་ཡོན་ཏན་དེ་དག་ཚང་ཚུལ་བསྟན་པ་དང་། འདིར་གཞུང་ལས་དགག་པའི་ཚུལ་་་
གྱིས་བསྟན་པ་ནི་ཐེག་པ་འོག་མས་བརྟགས་པ་ལྟ་བུའི་རང་རྒྱུད་པ་མེད་པར་བསྟན་་་
པ་གཉིས་འགལ་མེད་དུ་གོ་བར་བྱའོ། ། །
ལྔ་པ་ནི། ཀུན་བྱེད་ང་ནི་ཡེ་གདོད་ནས་རང་བྱུང་ཡེ་ཤེས་ཆེན་པོ་རྒྱུ་རྐྱེན་གང་ལ་མི་
ལྟོས་པར་འགྱུར་མེད་འདུས་མ་བྱས་པའི་རང་བཞིན་ཡིན་ཞིང་ཇི་ལྟར་སྣང་བའི་ཆོས་
ཀུན་ཀྱང་དེའི་རང་བཞིན་དུ་གཏན་ལ་ཕེབས་ཟིན་པ་ཡིན་པའི་ཕྱིར་ན་ང་ལ་ཟབ་མོའི་་
ལུང་གཞན་གྱིས་གཏན་ལ་དབབ་ཏུ་མེད་དོ་ཞེས་ངེས་པའི་ལུང་མེད་པར་བསྟན་པ་་་
དང༌༑ ང་ནི་འཁོར་འདས་ཀུན་གྱི་སྙིང་པོ་གནས་ལུགས་བྱང་ཆུབ་ཀྱི་སེམས་རང་་་
བཞིན་རྫོགས་པ་ཆེན་པོ་ཡེ་བབས་སྤྲོས་པ་དང་བྲལ་བའི་བདག་ཉིད་དུ་ལ་བཟླས་་་་
ཟིན་པ་ཡིན་པས། དེ་བས་ལྷག་པར་གྱུར་པའི་གསང་བའི་མན་ངག་ཆེས་ཟབ་པ་ཞིག་
གཞན་ན་བཙལ་དུ་ཡོད་པ་མ་ཡིན་ནོ་ཞེས། མན་ངག་བཙལ་དུ་མེད་པར་བསྟན་པ་
སྟེ༑ དེ་ལས་རང་བྱུང་ཡེ་ཤེས་སྙིང་པོ་འདིས། །ཆོས་ཀུན་གཏན་ལ་འབེབས་པའི་
ཕྱིར༑ ༑ལུང་གི་ཐོག་ཏུ་འབེབས་པ་ཡིན། །རང་བྱུང་ཡེ་ཤེས་སྙིང་པོ་འདི། །སྒྲོ་སྐུར་
ཀུན་དང་བྲལ་བའི་ཕྱིར། །ལ་ཟློ་བ་ཡི་མན་ངག་ཡིན། །ཅེས་གསུངས་ཏེ། དེ་ལྟར་ས་
བཅད་ལྔ་བོ་དེས་སྙིང་བོ་བྱང་ཆུབ་སེམས་ཀྱི་གནས་ལུགས་ལ་རང་བཞིན་བཅུ་ཡིས་་
དམིགས་སུ་མེད་པར་བསྟན་པ་ཡིན་ནོ། །གཉིས་པ་གཟུང་འཛིན་གཉིས་བཅས་ལས་
འདས་པས་ཡེ་ནས་བྱ་བཙལ་མེད་པར་ལ་བཟླ་བ་ནི། དེ་ལྟར་ན་ཆོས་སྐུ་ཀུན་བྱེད་
རྒྱལ་བོ་ང་ནི་ངོ་བོས་མི་སྟོང་བ་རྟག་པ་ཐེར་ཟུགས་སུ་ཡོད་པར་སྒྲོ་འདོག་པ་དང༌། སྐུ་
- 130 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
དང་ཡེ་ཤེས་ཐམས་ཅད་ཡེ་ནས་ལྷུན་གྲུབ་རྫོགས་པ་ཆེན་པོར་གྲུབ་ཟིན་པ་ལ་མེད་་་་་
པར་སྐུར་བ་འདེབས་པ་སོགས་གཟུང་འཛིན་མཚན་མའི་སྤྲོས་པ་ཀུན་ལས་འདས་་་་
པའི་ཕྱིར། བྱར་མེད་ཡེ་སངས་རྒྱས་པའི་ངང་དུ་ཆོས་རྣམས་ཀུན་གྱི་ལ་ནི་ང་ཡིས་་་
བཟླས་པ་ཡིན་ནོ་ཞེས་སྤྱིར་བསྟན་ནས། བྱེ་བྲག་ཏུ་འོད་གསལ་འདུས་མ་བྱས་པ་་་
ཀུན་ཁྱབ་ནམ་མཁའ་ལྟ་བུའི་རང་བཞིན་ཆོས་སྐུ་ཀུན་བྱེད་རྒྱལ་པོ་ང་མེད་པ་ཡི་ཡུལ་
ལམ་ང་ཡི་རང་བཞིན་དུ་མ་གྱུར་བའི་ཆོས་ནི་གཞན་གང་ཡང་མེད་པས་དེ་ལས་་་་་་
གཞན་དུ་ལྟ་བ་རང་བྱུང་གི་ཡེ་ཤེས་ལ་བསྒོམ་པས་བཟང་དུ་འགྲོ་བ་མེད་པར་ཡེ་་་་
གྲོལ་བྱར་མེད་ཆེན་པོར་ལ་ཡང་བཟླས་ཟིན་པ་དང་། དེ་བཞིན་དུ་ཡེ་མེད་སྟོང་བ་ཀ་
དག་ཆེན་པོ་གཅིག་པུའི་བདག་ཉིད་རང་གནས་ཕྱལ་བའི་ཡེ་ཤེས་འོད་གསལ་ལྷུན་་་་
གྱིས་གྲུབ་པའི་རང་བཞིན་ང་ཉིད་ལས་གཞན་དུ་བསྲུང་བྱའི་ཆོས་དང་སྲུང་བྱེད་ཀྱི་
བློ་ཡང་མ་གྲུབ་པས་བསྲུང་དུ་མེད་པའི་ཕྱིར་དམ་ཚིག་དང་སྡོམ་པ་བསྲུང་དུ་མེད་་་་
པར་ལ་ཡང་བཟླས་ཟིན་པ་དང་། ་
སྣང་སྦྱོང་ཐམས་ཅད་ང་ཡི་ཕྲིན་ལས་རྩོལ་མེད་ལྷུན་གྱིས་གྲུབ་པའི་རང་བཞིན་ཡིན་་་་
པ་དེ་ལས་གཞན་དུ་གདུལ་བྱ་འདུལ་བའི་ཕྲིན་ལས་ཞིག་བཙལ་དུ་མེད་པའི་ཕྱིར་ན་
ཕྲིན་ལས་བཙལ་དུ་མེད་པར་ལ་ཡང་བཟླས་ཟིན་པ་དང་། སྣང་སྲིད་འཁོར་འདས་
ཀྱི་ཆོས་ཐམས་ཅད་ཀུན་བྱེད་ང་ཡི་ངོ་བོ་ཡེ་ཤེས་བླ་མའི་ས་ལ་ད་ལྟ་ཉིད་གནས་ཡོད་
པ་འདི་ལས་གཞན་དུ་གནས་པ་གཅིག་ཀྱང་མེད་པའི་ཕྱིར་ན་ད་གསར་དུ་ས་རྣམས་
རིམ་གྱིས་ཐོབ་པ་ལ་ལྟོས་པ་མེད་པས་ས་ལ་སྦྱང་དུ་མེད་པར་ལ་ཡང་བཟླས་པ་དང་།
ཡེ་གྲོལ་ཀ་དག་ཆེན་པོ་འོད་གསལ་འཕོ་འགྱུར་མེད་པའི་སེམས་ཉིད་ཀུན་བྱེད་རྒྱལ་་
པོ་ང་ལ་ལས་ཉོན་གཟུང་འཛིན་གྱི་མུན་པས་སྒྲིབ་པ་ཡེ་ནས་མེད་པའི་ཕྱིར་ན་རང་་་་
བྱུང་འདུས་མ་བྱས་པའི་ཡེ་ཤེས་རྒྱུ་རྐྱེན་ཀུན་ལས་འདས་པ་ཡིན་པར་ལ་ཡང་བཟླ་
ཟིན་པ་དང་། ང་ཡི་ངོ་བོ་དང་རྩལ་དང་རོལ་བས་བསྡུས་པའི་ཆོས་ཐམས་ཅད་ནི་རྒྱུ་
རྐྱེན་གྱིས་བསྐྱེད་པ་ལྟར་སྣང་དུས་ཉིད་ནས་མ་སྐྱེས་ཤིང་འགག་པ་མེད་པའི་ཆོས་ཉིད་
- 131 -



ལེའུ་དགུ་པ།
ཡིན་པའི་ཕྱིར་ན་ཕྲ་བ་ཆོས་ཉིད་སྤྲོས་པ་དང་བྲལ་བ་ཡང་ང་ཉིད་ཡིན་པར་ལ་ཡང་་་
བཟླས་ཟིན་པ་དང༌། ཁམས་གསུམ་གྱི་སེམས་ཅན་ཐམས་ཅད་ཀུན་བྱེད་ང་ཡི་ངོ་བོ་
ཟུང་འཇུག་མི་སློབ་པའི་ལམ་ལ་གནས་ཟིན་པ་ལས་གཞན་དུ་ལམ་ཇེ་བཟང་དུ་འགྲོ་
བའི་སྒོ་ནས་གོང་ནས་གོང་མར་བགྲོད་དུ་མེད་པའི་ཕྱིར་ལམ་ལ་བགྲོད་དུ་མེད་ཡང་
བཟླསཔར་ལ་པ་དང༌། དག་པ་སངས་རྒྱས་ལྟར་སྣང་བ་དང་མ་དག་སེམས་ཅན་་་
ལྟར་སྣང་བ་དང་སྣང་ཞིང་སྲིད་པས་བསྡུས་པའི་སྣོད་བཅུད་ཀྱི་ཆོས་ཀུན་སྙིང་་་་་་
བྱང་ཆུབ་ཀྱི་སེམས་གདོད་ནས་ཡེ་སངས་རྒྱས་པ་ང་ཡི་རྩལ་ལས་བྱུང་བའི་རང་བཞིན་
ཡིན་པ་ལ་ཁྱད་པར་མེད་པའི་ཕྱིར་ན་སངས་རྒྱས་དང་སེམས་ཅན་ཡེ་ནས་བཟང་ངན་
གཉིས་སུ་མེད་པར་འཁོར་འདས་དབྱེར་མེད་ཆེན་པོ་ལ་ཡང་བཟླས་ཟིན་པ་དང༌། །
སྣང་སྲིད་འཁོར་འདས་ཀྱི་ཆོས་ཐམས་ཅད་རང་བྱུང་ཡེ་ཤེས་ཆེན་པོ་གཅིག་པུའི་བདག་
ཉིད་དུ་གཏན་ལ་འབེབས་ཤིང་སྣང་སྲིད་ཀྱི་སྤྲོས་པ་ཐམས་ཅད་ཅིག་ཆར་དུ་གཅོད་་་་
པའི་ཕྱིར་ན་ཨ་ཏི་གསང་ཆེན་སྙིང་པོ་ཀུན་བྱེད་བྱང་ཆུབ་ཀྱི་སེམས་འདི་ཉིད་ལུང་་་་
ཐམས་ཅད་ཀྱི་ནང་ནས་ཆེན་པོའམ་རྒྱལ་པོ་ཡིན་ལུང་ཇི་བཞིན་པའི་ཐོག་ཏུ་འབེབས་་་་
པར་བྱེད་པ་ཡིན་པར་ལ་ཡང་བཟླས་པ་དང༌།
ཕྱི་ནང་སྣོད་བཅུད་ཀྱི་ཆོས་རྣམས་ཐམས་ཅད་སྙིང་པོ་ང་ཡི་རང་བཞིན་སྐྱེ་མེད་ཡེ་་་་
སྟོང་ཆེན་པོ་མ་བཅོས་དེ་བཞིན་ཉིད་ལས་གཞན་དུ་མེད་པའི་ཕྱིར་ན་ཀུན་བྱེད་རྒྱལ་་་་
པོ་བྱང་ཆུབ་ཀྱི་སེམས་ང་ཉིད་ཀྱི་ཀློང་ཆོས་དབྱིངས་ཡང་བ་ཆེན་པོའི་ངང་དུ་འཁོར་་་་
འདས་སུ་སྣང་བའི་ཆོས་ཐམས་ཅད་བཟང་ངན་དང་དབྱེ་བསལ་ཕྱོགས་རིས་དང་་་་་་
དམིགས་གཏད། འཁོར་འདས་དང་བདེ་སྡུག དགག་སྒྲུབ་དང་སྤང་བླང་མེད་པར་་
ཡེ་ནས་གྲོལ་ཟིན་པ་ཡིན་པས་ན་སྟོན་པ་ཀུན་བྱེད་ང་ནི་ཆོས་རྣམས་མ་ལུས་པ་ཀུན་་་་
གྱི་ལ་བཟླ་ཡིན་པར་གསུངས་ཏེ། ཀློང་ཆེན་རབ་འབྱམས་ལས། དབྱིངས་ལ་་་་་་
དབྱིངས་ཤར་དབྱིངས་ཀྱི་ཀློང་དུ་གྲོལ། །མཁའ་ལ་གྲོལ་ལོ་མཉམ་པ་ཉིད་དུ་གྲོལ། །
- 132 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དབྱིངས་སུ་གྲོལ་ལོ་བཟང་ངན་མེད་པར་གྲོལ། །ཀློང་དུ་གྲོལ་ལོ་མཐོ་དམན་མེད་་་་
པར་གྲོལ། །གཅིག་ཏུ་གྲོལ་ལོ་སྐྱེ་ཤི་མེད་པར་གྲོལ། །གཅིག་གི་དབྱིངས་སུ་འབད་
མེད་རྩོལ་མེད་གྲོལ། །མི་གནས་རང་དག་མ་སྤངས་རང་སར་གྲོལ། །མི་མཉམ་གྲོལ་
ཡང་མཉམ་པའི་དབྱིངས་སུ་གྲོལ། །གྲོལ་བའི་དུས་ན་རང་གྲོལ་རང་ས་ཟིན། །
གྲོལ་དང་མ་གྲོལ་དབྱིངས་ལ་ཡེ་མེད་པས། །ཇི་ལྟར་གྲོལ་ཡང་རང་སར་རང་ལ་་་་
གྲོལ༑ ༑ཀུན་ཀྱང་རོ་གཅིག་མཉམ་པའི་དབྱིངས་སུ་གྲོལ། །ལུགས་ཟློག་མེད་པར་་
དབྱིངས་སུ་གྲོལ་བའོ། །ཆོས་ཉིད་ཀློང་དུ་གྲོལ་ལོ་དབྱེ་བསལ་མེད། །རྩོལ་བ་མེད་
པར་གྲོལ་ལོ་སྒྲུབ་ཏུ་མེད། །ངེས་པ་མེད་པར་གྲོལ་ལོ་གཟའ་གཏད་མེད། །ལྷུན་གྱིས་
གྲུབ་པར་གྲོལ་ལོ་ཕྱོགས་རིས་མེད། །མཚན་མ་ཐམས་ཅད་རང་སར་གྲོལ་བའི་་་་་
ཕྱིར༑ ༑བྱང་ཆུབ་སེམས་ལ་གྲོལ་དང་མ་གྲོལ་མེད། །ནམ་མཁའི་ཀློང་ན་ཇི་ལྟར་་
བྱས་ཀྱང་གྲོལ། །ལྷུན་གྲུབ་ཀློང་ལ་གང་ལྟར་བྱས་ཀྱང་གྲོལ། །ཀུན་ཀྱང་འདྲའོ་་
གཞན་མེད་ཡེ་ནས་གྲོལ། སྤང་བླང་མེད་དེ་རང་སར་རང་ཤར་གྲོལ། །ཞེས་གསུངས་
པ་ལྟར་ཆོས་ཐམས་ཅད་རིག་པ་བྱང་ཆུབ་སེམས་ཀྱི་དབྱིངས་སུ་ཡེ་གྲོལ་བསྐྱར་གཞི་
མེད་པར་ལ་བཟླ་བར་གསུངས་པའོ། །གསུམ་པ་གོལ་སྒྲིབ་ཀྱི་ངེས་ཚིག་བཤད་པ་ལ་
བཞི་སྟེ། མདོར་བསྟན། རྒྱས་པར་བཤད། དོན་བསྡུ་བ་དེ་ཉིད་སྤང་བར་གདམས་
པའོ༑ ༑
དང་པོ་ནི། དེ་ལ་གོལ་ས་དང་སྒྲིབ་པ་ཞེས་བྱ་བའི་རྒྱུ་མཚན་ནམ་ངེས་ཚིག་ནི་འདི་
ལྟར་ཁམས་གསུམ་ན་གནས་པའི་སེམས་ཅན་ཡིན་ནོ་ཅོག་གི་རྒྱུད་ན་ཆོས་སྐུ་ཀུན་་་་
བྱེད་རྒྱལ་པོ་རིག་པ་རང་བྱུང་གི་ཡེ་ཤེས་ང་ཉིད་བྲི་གང་འཕོ་འགྱུར་དང་བྲལ་བར་་་་
ལྷུན་གྲུབ་ཡེ་སངས་རྒྱས་པའི་བདག་ཉིད་དུ་བཞུགས་པ་ཡིན་ཀྱང་རང་ངོ་རང་གིས་་་་
མ་ཤེས་པས་འཁོར་བའི་འཁྲུལ་སྣང་དུ་མ་ལ་སྤྱོད་ཅིང་འབྲས་བུ་སངས་རྒྱས་ཀྱི་གོ་་་
འཕང་ཞིག་བླང་དོར་བྱ་རྩོལ་ལ་བརྟེན་ནས་གཞན་དུ་ཚོལ་བར་བྱེད་པ་ནི་འོད་གསལ་
སྙིང་པོའི་དོན་ལ་སྒྲིབ་པའི་ངོ་བོར་བཤད་པ་ཡིན་ཏེ། རྒྱལ་ཚབ་ཆེན་པོས། ཇི་ལྟར་
- 133 -



ལེའུ་དགུ་པ།
མི་དབུལ་ཁྱིམ་ནང་རིན་ཆེན་གཏེར། །མི་ཟད་པ་ཡི་གཏེར་ནི་ཡོད་གྱུར་ལ། །མི་དེས་
དེ་མ་ཤེས་ཤིང་གཏེར་དེས་ཡང་། །དེ་ལ་ང་འདིར་ཡོད་ཅེས་མི་སྨྲ་ལྟར། །དེ་བཞིན་
ཡིད་ཀྱི་ནང་ཆུང་རིན་ཆེན་གཏེར། །དྲི་མེད་བསལ་དང་བཞག་མེད་ཆོས་ཉིད་ཀྱང་། །
མ་རྟོགས་པས་ན་དབུལ་བའི་སྡུག་བསྔལ་ནི། །རྣམ་མང་རྒྱུན་དུ་སྐྱེ་དགུ་འདིས་མྱོང་
ངོ་༑ ༑ཞེས་གསུངས་པ་ལྟར་རོ། །དེ་ལྟར་རང་བྱུང་གི་ཡེ་ཤེས་དེ་ཉིད་རང་ངོ་མ་ཤེས་
པའི་དབང་གིས་སེམས་ཉིད་རང་བྱུང་གི་ཡེ་ཤེས་ཆོས་སྐུ་ཀུན་བྱེད་རྒྱལ་པོ་ང་ཉིད་ཡེ་
ནས་འབྲལ་མེད་ལྷུན་གྲུབ་ཏུ་ཡོད་པ་ལ་ཡིད་མ་ཆེས་པར་དེ་ལས་གཞན་དུ་རྒྱུ་རྐྱེན་
རྩོལ་སྒྲུབ་ཀྱི་སྒོ་ནས་འབྲས་བུ་སྔོན་མེད་གསར་བྱུང་ཞིག་ཐོབ་པར་རེ་ཞིང་བཙལ་བས་
ཐེག་པ་འོག་མའི་ལམ་དུ་གོལ་ས་བྱུང་བ་ཡིན་ཏེ། མདོ་བཅུ་ལས། སྒྲིབ་པ་སྒྲིབ་པ་
ཞེས་བྱ་བ། །རིག་ཤེས་བྱ་བའི་ཡུལ་དེ་ལ། །མ་རིག་མ་ཤེས་མ་རྟོགས་པ། །སྒྲིབ་པ་
སྒྲིབ་པ་ཞེས་སུ་བཤད། །གོལ་ས་གོལ་ས་ཞེས་བྱ་བ། །དཔེར་ན་དོན་ཡོད་ལམ་་་
ཞུགས་པས། །ཤར་གྱི་དོན་ཡོད་ནུབ་ལམ་ཕྱིན། །ནུབ་ཕྱིན་ཤར་གྱི་དོན་མི་འགྲུབ། །
སྤྲོས་པ་མེད་པའི་དོན་བཤོར་བས། །མཚན་མ་དག་གི་ལམ་ལ་བསྒྲོད། །སྒྲོ་སྐུར་བྲལ་
བའི་ཆོས་ཉིད་ལ། །ཚིག་དང་ཡི་གེ་བརྗོད་པས་གོལ། །བརྗོད་ཡོད་རྟོག་པ་སྒྲིབ་པ་
ཡིན། །ཞེས་གསུངས་སོ། །
གཉིས་པ་རྒྱས་པར་བཤད་པ་ནི། དེ་ལྟ་བུའི་སྒྲིབ་པ་དེ་ལ་དབྱེ་ན་ལས་ཀྱི་སྒྲིབ་པ་་
དང་ཤེས་བྱ་ཡི་སྒྲིབ་པ་རྣམ་པ་གཉིས་སུ་བསྟན་ཏེ། དེ་ཡང་རང་བྱུང་རིག་པའི་ཡེ་
ཤེས་ཀྱི་རང་ཞལ་མངོན་སུམ་དུ་མ་མཐོང་བའམ་མ་རིག་པ་ནི་ལས་ཀྱི་སྒྲིབ་པ་ཡིན་་་
ཏེ། ཇི་ལྟར་ན་མཚན་ཉིད་ཐེག་པའི་ལམ་གྱིས་བདེན་པ་གཉིས་ཀྱི་དོན་ལ་རྟོག་ཅིང་
དཔྱོད་པའི་ལས་ལ་རྩོལ་བས་སེམས་ཉིད་རང་བྱུང་གི་ཡེ་ཤེས་ཀྱི་དོན་ཇི་བཞིན་མི་
མཐོང་བར་སྒྲིབ་པར་བྱེད་པ་དང། དེ་བཞིན་དུ་ཀྲི་ཡ་བས་དག་པ་རྣམ་པ་གསུམ་གྱི་
ལས་ལ་རྩོལ་བས་དང་། ཨུ་པ་ཡས་ལྟ་སྤྱོད་ཟུང་འབྲེལ་གྱི་ལས་ལ་རྩོལ་བ་དང་། ཡོ་
ཁ 134 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ག་བས་བླང་དོར་གཉིས་ཀྱི་ལས་ལ་རྩོལ་བ་དང་། མ་ཧཱས་བསྙེན་སྒྲུབ་བཞི་ཡི་ལས་
ལ་རྩོལ་བ་དང་། ཨ་ནུས་དབྱིངས་དང་ཡེ་ཤེས་ཀྱི་སྒོར་ཞུགས་ནས་བདེ་སྟོང་ལྷན་
གཅིག་སྐྱེས་པའི་ཡེ་ཤེས་བསྐྱེད་པའི་ལས་ལ་བརྩོན་པ་སྟེ། ཐེག་པ་རང་རང་གི་ལས་
དེ་ལ་ཞེན་པས་རྩོལ་མེད་རྫོགས་པ་ཆེན་པོའི་གནས་ལུགས་ཇི་བཞིན་མི་མཐོང་བར་
སྒྲིབ་པར་བྱེད་པའི་ཆ་ནས་ལས་ཀྱི་བསྒྲིབ་པར་བཤད་པ་ཡིན་ལ་དེའི་དབང་གིས་་་་
རིག་པའི་རྩལ་ལས་ཤར་བའི་སྣང་སྲིད་ཀྱི་ཆོས་ཐམས་ཅད་ཡེ་གྲོལ་ཀ་དག་ཆེན་པོ་་་
ཡིན་པར་མ་ཤེས་པར་གཟུང་འཛིན་ཐ་དད་དུ་བལྟས་པ་ནི་ཤེས་བྱའི་སྒྲིབ་པ་ཡིན་པ་
སྟེ༑ དེ་བས་ན་ཇི་ལྟར་སྣང་ཞིང་སྲིད་པའི་ཆོས་རྣམས་ཐམས་ཅད་ཀུན་སྙིང་པོ་བྱང་
ཆུབ་སེམས་ཀྱི་ངོ་བོ་ལས་གཞན་དུ་བླང་དོར་གྱི་ཡུལ་གང་ཡང་མེད་པར་བས་ཀྱང་་་་
ཚུལ་དེ་ལྟར་དུ་མ་རིག་པ་དང་མ་ཤེས་པ་ནི་སྒྲིབ་པ་གཉིས་ཀྱི་ངོ་བོར་བཤད་ལ། དེ་
ལྟར་ཆོས་ཐམས་ཅད་སྙིང་བོ་རང་བྱུང་གི་ཡེ་ཤེས་སྒྲིབ་མེད་བསལ་བཞག་བྲལ་བའི་
ཆོས་ཉིད་རྩོལ་སྒྲུབ་བྲལ་བ་ཡིན་པར་མ་ཤེས་པས་རང་བཞིན་བཅུ་ལ་སོ་སོར་ཞེན་་་་
ནས་བཙལ་ཞིང་བསྒྲུབ་པར་བྱེད་པ་དེ་ནི་ཐེག་པ་འོག་མའི་ལམ་དུ་ལྟུང་བའི་ཆ་ནས་
རྫོགས་པ་ཆེན་པོའི་གོལ་སར་གྱུར་བ་ཡིན་པར་སྟོན་པ་ཀུན་བྱེད་ངས་བཤད་དོ་ཞེས་
པ་སྟེ། དེ་ཉིད་ལས། རང་བཞིན་བཅུ་པོའི་ངོ་བོ་ནི། །སྙིང་པོ་བྱང་ཆུབ་སེམས་ཡིན་
ཏེ༑ སྣ་ཡ་ན་བདུན་གྱི་གོ་སྐབས་སུ། །རང་གི་རང་བཞིན་མ་ཤེས་ན། ། སྒྲིབ་པ་སྒྲིབ་
པ་ཞེས་སུ་བཤད། །རང་གི་རང་བཞིན་མ་ཤེས་ནས། །འོག་མ་འོག་མ་ཡིན་སྨྲ་ན། །
གོལ་ས་གོལ་ས་ཞེས་སུ་བཤད། །ཅེས་གསུངས་སོ། །
གསུམ་པ་ནི། ཀྱེ་སེམས་དཔའ་ཆེན་པོ་ཉོན་ཅིག ཇི་ལྟར་སྣང་བའི་འཁོར་འདས་ཀྱི་
ཆོས་རྣམས་ཐམས་ཅད་ཀུན་ནི་སྙིང་པོ་བྱང་ཆུབ་སེམས་ཀྱི་རང་གི་རང་རྩལ་ཡིན་་་་་
གྱིས་གཞན་དུ་གྲུབ་པ་རྡུལ་ཙམ་ཡང་ཡོད་པ་མིན་མོད། འོན་ཀྱང་དེ་ལ་བཟང་ངན་
དང་རང་གཞན་སོགས་སུ་ཞེན་ནས་རྟོག་པར་བྱེད་ན། དེ་ལྟར་རྟོག་ཅིང་ཞེན་པ་དེ་
ཡིས་ནི་རང་གི་རང་ཞལ་ལ་རང་གིས་སྒྲིབས་པ་སྟེ། རང་གི་རང་བཞིན་སྙིང་པོ་བྱང་
བ 135 -



ལེའུ་དགུ་པ།
ཆུབ་སེམས་ཀྱི་གཤིས་ལུགས་ཇི་ལྟ་བ་ཉིད་གང་ཟག་དེ་ཡིས་ཤེས་པ་མིན་ལ་དེ་་་་
དབང་གིས་གཞན་དུ་བཙལ་བའི་གོལ་ས་ཡང་འབྱུང་བ་ཡིན་ནོ་ཞེས་སོ། །བཞི་བ་དེ་
ཉིད་སྤང་བར་གདམས་པ་ལ་གཉིས་ཏེ། ངོ་བོ་རང་སེམས་ཡིན་པས་ཡེ་བདེ་གོལ་་་་
སྒྲིབ་ལས་འདས་པ་དང་། དེ་ཉིད་བྱ་བཙལ་ལས་འདས་པར་བཞག་པས་གོལ་སྒྲིབ་
གང་ཡང་མེད་པར་བསྟན་པའོ། །
དང་པོ་ནི། གོང་དུ་བཤད་པའི་རྒྱུ་མཚན་དེས་ན་ཇི་ལྟར་སྣང་བའི་ཆོས་རྣམས་ཐམས་
ཅད་ཀུན་སེམས་དཔའ་རྡོ་རྗེ་ཉིད་ཅེས་ཞུ་བ་པོས་མཚོན་ནས་སེམས་ཅན་ཐམས་ཅད་
ཀྱིས་རང་གི་སེམས་ཉིད་ཀྱི་རྩལ་འགགས་མེད་དུ་རང་ལ་སྣང་བ་ཡིན་པ་མ་གཏོགས་
རང་ཉིད་ལས་གཞན་པའི་ཆོས་ཞིག་ཡོད་པ་མིན་པར་ཤེས་པར་གྱིས་ལ་འཁོར་འདས་
ཀྱི་ཆོས་འདི་རྣམས་ལ་ཚུར་མཐོང་གི་བློས་མི་རྟོག་ཅིང་རང་བཞིན་བཅུ་ཡིས་རྩོལ་བར་
མི་བྱེད་པར་རྟོག་མེད་མཉམ་པ་ཉིད་ཀྱི་ངང་དུ་མ་བཅོས་རང་བབས་སུ་གནས་པས་
བྱ་བྱེད་ཀྱི་གདུང་བ་མེད་པོར་བདེ་བར་མནོས་ཤིག་དང་གོལ་སྒྲིབ་ཐམས་ཅད་ལས་་
འདས་པ་ཡིན་ནོ་ཞེས་གདམས་པ་སྟེ། རྩལ་རྫོགས་ཀྱི་རྒྱུད་ལས། ཨེ་མ་སངས་རྒྱས་
སེམས་དཔའི་རིགས། །དོན་གྱི་དགོངས་པ་དེས་བསྟན་གྱིས། །ལེགས་པར་ཟུང་ཞིག་
རྡོ་རྗེ་འཆང་། །ཡུལ་ལ་རྟོགས་བྱེད་མི་སྣང་བས། སེམས་ཀྱི་འཛིན་པས་ང་མི་བསྒྲིབ། །
ཡེ་ཤེས་ཆོས་ལས་འདས་པས་ན། །སྣ་ཚོགས་བློ་ཡིས་ང་མི་བསྒྲིབ། །སྣང་ཡུལ་གཉིས་
སུ་མི་འཛིན་པས། །རྣམ་ཤེས་བརྒྱད་ཀྱིས་ང་མི་བསྒྲིབ། །སངས་རྒྱས་སེམས་ཅན་མི་
འབྱེད་པས། །བཟང་ངན་གཉིས་ཀྱིས་ང་མི་བསྒྲིབ། །སྟོང་གསལ་གཉིས་སུ་མི་འབྱེད་
པས༑ ༑བྱང་རྒོད་གཉིས་ཀྱིས་ང་མི་བསྒྲིབ། །བྱ་བྱེད་གཉིས་སུ་མི་འཛིན་པས། །ཐེག་
པའི་རྩོལ་བས་ང་མི་བསྒྲིབ། །རྟོགས་དང་མ་རྟོགས་གཉིས་མེད་པས། །ཡིན་མིན་
གཉིས་ཀྱིས་ང་མི་བསྒྲིབ། ཤེས་དང་མ་ཤེས་གཉིས་མེད་པས། །བློ་དངོས་གཉིས་
ཀྱིས་ང་མི་བསྒྲིབ། །ཕྱོགས་དང་རིས་སུ་མི་འཛིན་པས། །དགྲ་གཉེན་གཉིས་ཀྱིས་ང་
- 136 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མི་བསྒྲིབ། །མཐའ་དང་དབུས་སུ་མི་འབྱེད་པས། །གོལ་སྒྲིབ་གཉིས་ཀྱིས་ང་མི་་
བསྒྲིབ། ཅེས་པ་ལ་སོགས་པས་བསྟན་པ་བཞིན་ནོ། །
གཉིས་པ་ནི། འོ་ན་བདེ་བར་མནོས་ཤིག་ཅེས་གདམས་པར་མཛད་ན་དེ་ལ་བདེ་
བའི་དོན་ལ་གནས་པས་གོལ་སྒྲིབ་ཐམས་ཅད་ལས་འདས་པའི་ཚུལ་ནི་ཇི་ལྟ་བུ་ཡིན་
ཞེ་ན། ང་ནི་འདི་ལྟ་སྟེ་ཡེ་གྲོལ་ཕྱོགས་ཡན་ཆེན་པོའི་དགོངས་པ་འདི་ལ་བལྟ་བ་དང་
དམ་ཚིག་ལ་སོགས་པས་ལམ་གྱི་རང་བཞིན་ཐེག་པ་ཀུན་ལ་ཁྱབ་པས་ཆེན་པོ་བཅུ་་་
ཞེས་གསུངས་པ་དེ་ཡིས་འབད་རྩོལ་གང་ཡང་མི་དགོས་པས་ན་ལུས་ངག་གི་བྱ་བྱེད་
གང་ཡང་མེད་པར་སྣང་བ་རྒྱ་ཡནཾ། ཤེས་པ་རང་གྲོལ་རིག་པ་གཏད་མེད་དུ་བཏང་
ནས་རང་བཞིན་ཆེན་པོ་བཅུ་ལ་བླང་དོར་རེ་དོགས་ཀྱིས་མ་བཙལ་བས་གོལ་ས་དང་
སྒྲིབ་པ་དྲུག་དྲུག་བཅུ་པོ་ཡི་ཞེས་ངེས་ཐོབ་ཀྱི་ཐེག་པ་དྲུག་པོ་རེ་རེ་བཞིན་ལྟ་བ་དང་།
དམ་ཚིག་དང་། ཕྲིན་ལས་དང་། ཡེ་ཤེས་དང་། ས་དང་། ལམ་དང་། ཆོས་ཉིད་དང་།
རྒྱུད་དང་། ལུང་དང་། མན་ངག་གི་གོལ་སྒྲིབ་བཅུ་རེར་ཕྱེ་བས་ཨ་ནུ་ལ་གོལ་ས་མ་་
ཧཱ་ལ་སོགས་པ་འོག་མ་ལྔ་པོའི་རང་བཞིན་བཅུ་བཅུར་གོལ་བའི་ཆས་དབྱེ་བས་ལྔ་་་་
བཅུ་དང་། སྒྲིབ་པ་གོང་མ་ཨ་ཏིའི་རང་བཞིན་བཅུ་ལ་བསྒྲིབ་པའི་ཆ་བཅུ་ཡོད་པས་་
དྲུག་ཅུ་དང༌། དེའི་འགྲོས་ཀྱིས་མ་ཧཱ་ཡོ་གར་གོལ་ས་བཞི་བཅུ་དང་སྒྲིབ་པ་ཉི་ཤུ་སྟེ་
དྲུག་ཅུ་དང༌། ཡོ་ག་ལ་གོལ་སྒྲིབ་གཉིས་ཀ་སུམ་ཅུ་རེ་སྟེ་དྲུག་ཅུ་དང་། ཨུ་པ་ལ་གོལ་
ས་ཉི་ཤུ་དང་སྒྲིབ་པ་བཞི་བཅུ་སྟེ་དྲུག་ཅུ་དང་། ཀྲི་ཡ་ལ་གོལ་ས་བཅུ་དང་སྒྲིབ་པ་ལྔ་
བཅུ་སྟེ་དྲུག་ཅུ་དང་། མདོ་སྡེ་ལ་སྒྲིབ་པ་དྲུག་ཅུ་ཡོད་པས་དེ་ལྟར་དྲུག་ཅུ་ཚན་དྲུག་
སྡོམ་པས་སུམ་ངརྒྱ་དྲུག་ཅུ་ཡི་གོལ་སྒྲིབ་མཐའ་ཡས་པ་ཀུན་འབྱུང་བ་མེད་པར་མ་་་
ཟད་ལྟ་བ་ཡེ་འབྱམས་ཆེན་པོའི་དགོངས་པ་རང་བྱུང་ཡེ་ཤེས་ཀྱི་རང་བཞིན་མངོན་དུ་
འགྱུར་བས་རྩོལ་སྒྲུབ་ཀུན་ལས་འདས་ཏེ་བདེ་བར་གནས་པ་ཡིན་པར་གསུངས་ཏེ།
ཀློང་ཆེན་རབ་འབྱམས་ལས། མཚན་ཉིད་མ་འགགས་སྣ་ཚོགས་ཅིར་ཡང་འཆར། །
དབང་པོ་གཅེར་མཐོང་ཅིར་སྣང་ཆོས་ཉིད་གསལ། །སྣང་བ་རྒྱ་ཡན་རིག་པ་གང་་་་
- 137 -



ལེའུ་བཅུ་པ།
དགར་བདེ། །མ་བཅོས་རྣལ་འདུག་རིག་པ་ཁོང་ཀློད་བདེ། །ཤེས་པ་བག་ཡང་བྱར་
མེད་སྐྱེས་བུ་བཞིན། །གྲིམ་ལྷོད་མེད་པར་ལུས་སེམས་གང་དགར་བཞག །སུས་ཀྱང་
མ་བཅོས་རང་གིས་རང་ཉིད་གསལ། །རྩོལ་སྒྲུབ་མེད་པར་ཆོས་ཉིད་བདེ་གདལ་་་་
བས༑ ༑ཡེ་ནས་ཡིན་པས་བཅོས་སུ་ག་ལ་ཡོད། གཅིག་པུར་མ་བཅོས་གློད་ན་རང་
གྲོལ་བདེ། །ཅེས་གསུངས་པ་བཞིན་ནོ། །བཞི་པ་ཐམས་ཅད་བྱང་ཆུབ་སེམས་སུ་
བསྟན་པ་ནི། ཀྱེ་སེམས་དཔའ་ཆེན་པོ་ཇི་ལྟར་སྣང་ཞིང་སྲིད་པའི་ཆོས་རྣམས་་་་་
ཐམས་ཅད་ཀུན་རང་གི་རང་བཞིན་སྙིང་པོ་བྱང་ཆུབ་སེམས་ཀྱི་རང་རྩལ་འབའ་ཞིག་
མངོན་དུ་ཕྱུང་གིས་ཏེ་མངོན་དུ་བྱུང་བ་ཙམ་ལས་ཀུན་བྱེད་བྱང་ཆུབ་ཀྱི་སེམས་འདི་མ་
ཡིན་པར་ཉིད་ཀྱི་རང་བཞིན་ལས་གཞན་པའི་རང་མཚན་གྱི་ཆོས་སུ་གྲུབ་པ་ནི་གཞན་
ཞིག་ན་ཡོད་པར་མ་བཤད་པས་འདི་ལྟར་སྣང་བའི་ཆོས་རྣམས་ལ་གཞན་དུ་མ་རྟོག་
ཤིག་པར་ཀུན་བྱེད་ང་ཉིད་ཀྱིས་ལུང་སྟོན་པ་ཡིན་པས། སེམས་དཔའ་ཆེན་པོ་ཁྱོད་
ཀྱིས་ཡང་རབ་ཨ་ཏིའི་བསྐལ་བ་དང་ལྡན་པའི་འཁོར་གྱི་ཚོགས་དངོས་སུ་འདུས་པ་་
རྣམས་ལ་ངས་ཇི་ལྟར་ལུང་བསྟན་པ་བཞིན་དུ་ལུང་སྟོན་པ་དང་ཕྱི་རབ་རྗེས་འཇུག་་་་
གི་ཚོགས་རྣམས་ལ་ཡང་དེ་བཞིན་དུ་ལུང་སྟོན་ཅིག ཅེས་གསུངས་སོ། །
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་གོལ་སྒྲིབ་སྐྱོན་སེལ་ ་
གྱི་ལེའུ་སྟེ་དགུ་བའི་འགྲེལ་པའོ།། །་
བདུན་པ་ཐམས་ཅད་བྱང་ཆུབ་སེམས་སུ་འདུས་ཤིང་སེམས་ལ་སྣང་བའི་ལེའུ་བཅུ་པ་
ལ་གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། དེ་ལྟར་གོལ་
སྒྲིབ་སྤང་ཚུལ་དང་བཅས་པ་བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་་་་
རྒྱལ་པོས་ཉིད་ཀྱི་རང་བཞིན་སྟོང་གསལ་ཐུགས་རྗེ་གསུམ་གྱི་རྩལ་ལས་སྟོན་འཁོར་
བསྟན་པ་སྟེ་ཕུན་སུམ་ཚོགས་པ་གསུམ་དུ་སྣང་བའི་ཚུལ་འདི་གསུངས་སོ། །
གཉིས་པ་རྒྱས་པར་བཤད་པ་ལ་གཉིས་ཏེ། ཕུན་སུམ་ཚོགས་པའི་རང་བཞིན་སྤྱིར་
- 138 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྟན་པ་དང་། བྱེ་བྲག་ཏུ་བཤད་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཀུན་བྱེད་ང་ཡི་རང་བཞིན་ལས་སྐུ་གསུམ་གྱི་
ཕུན་སུམ་ཚོགས་པ་ཐམས་ཅད་བྱུང་བའི་ཚུལ་འདི་ཉོན་ཅིག དེ་ཡང་ཇི་ལྟར་ཞེ་ན་་་
ཀུན་བྱེད་ང་ལ་སྟོན་པ་དང་བསྟན་པ་ལ་སོགས་པ་ཐམས་ཅད་འདུས་ཤིང་ཚོགས་པའི་
ཕྱིར་ན་དེ་ཕྱིར་སྟོན་འཁོར་ལ་སོགས་པའི་ཆོས་རྣམས་ལ་ཕུན་སུམ་ཚོགས་པ་ཞེས་་་་
བར་བཤད་ལ། ཀུན་བྱེད་ང་ཡི་རང་བཞིན་སྟོང་པ་དང་གསལ་བ་དང་ཐུགས་རྗེ་རིག་
པའི་ཆ་རྣམ་པ་གསུམ་ལས་སྐུ་གསུམ་གྱི་སྟོན་པ་རྣམས་དང་དེ་དག་གི་བསྟན་པ་་་
དང་སོ་སོའི་འཁོར་རྣམས་བྱུང་བའི་ཕྱིར་ན་འཁོར་འདས་ཀྱི་ཆོས་རྣམས་ཀུན་བྱེད་པའི་
རྒྱལ་པོ་ཉིད་ཅེས་ནི་རྒྱུ་མཚན་དེ་ལ་བརྟེན་ནས་བཏགས་པ་ཡིན་ནོ། །་
གཉིས་པ་བྱེ་བྲག་ཏུ་བཤད་པ་ལ་གཉིས་ཏེ། ཀུན་བྱེད་ཀྱི་རང་བཞིན་ལས་ཕུན་སུམ་
ཚོགས་པ་བྱུང་བར་བསྟན་པ་དང་། ཀུན་བྱེད་ཉིད་ལ་ཕུན་སུམ་ཚོགས་པ་ཐམས་ཅད་
ཚང་བར་བསྟན་པའོ། །དང་པོ་ལ་བདུན་ཏེ། སྟོན་པ། བསྟན་པ། འཁོར། གནས།
ཞིང་ཁམས། དུས། བཤད་ལུགས་ཕུན་སུམ་ཚོགས་པ་རྒྱ་ཆེར་བཤད་པའོ། །དང་པོ་
ལ་གཉིས་ཏེ། དབྱེ་བ་དང་། རང་བཞིན་ནོ། །དང་པོ་ནི། དེ་ལ་སྙིང་པོ་བྱང་ཆུབ་ཀྱི་
སེམས་ལས་ཕུན་སུམ་ཚོགས་པ་རྣམས་ཇི་ལྟར་བྱུང་བའི་ཚུལ་ལས་དང་པོར་སྟོན་པ་
ཕུན་སུམ་ཚོགས་པ་ཇི་ལྟར་སྣང་བའི་ཚུལ་ནི་སྟོན་པ་ཀུན་བྱེད་ང་ཡི་སྙིང་པོ་རང་བྱུང་
གི་ཡེ་ཤེས་འགྱུར་བ་མེད་པ་ལྷུན་གྲུབ་རྩལ་གྱི་ཀློང་ལས་འགགས་པ་མེད་པའི་རང་
བཞིན་རྣམ་པ་གསུམ་དུ་བྱུང་བ་དེ་ནི་སྐུ་གསུམ་གྱི་སྟོན་པ་རྣམ་པ་གསུམ་དུ་བསྟན་་་
པ་ཡིན་ཏེ། དེ་ཡང་སངས་རྒྱས་ཆོས་ཀྱི་སྐུ་སྤྲོས་བྲལ་རང་བྱུང་གི་ཡེ་ཤེས་འཕོ་འགྱུར་
དང་བྲལ་བ་དང་། རིག་རྩལ་འཛིན་མེད་རང་བྱུང་གི་ཡེ་ཤེས་འོད་གསལ་འདུས་མ་
བྱས་པའི་ངོ་བོ་ལོངས་སྤྱོད་རྫོགས་པ་ཡི་སྐུ་དང་། རྟོག་བྲལ་བློ་ལས་འདས་པའི་ཡེ་
ཤེས་ཐུགས་རྗེ་ཀུན་ཁྱབ་ཡེ་རྫོགས་ཆེན་པོ་སྤྲུལ་པའི་སྐུ་དང་རྣམ་པ་གསུམ་དུ་བསྟན་
པ་ཡིན་ནོ། །གཉིས་པ་རང་བཞིན་ནི། དེ་ལྟ་བུའི་སྐུ་གསུམ་པོ་དེ་ཡི་རང་བཞིན་ནམ་
- 139 -



ལེའུ་བཅུ་པ།
མཚན་ཉིད་བསྟན་པ་ནི་འདི་ལྟར། དང་པོ་ཆོས་ཀྱི་སྐུ་ཡི་རང་བཞིན་ཇི་ལྟར་ཡིན་པ་
བསྟན་པ་ནི་ཆོས་དབྱིངས་བྱང་ཆུབ་སེམས་ཀྱི་རང་བཞིན་གདོད་ནས་མ་སྐྱེས་ཤིང་་་་
འགགས་པ་མེད་པས་སྐྱེ་མེད་སྤྲོས་པ་དང་བྲལ་བ་གཟུང་འཛིན་གྱི་མཚན་མ་ཀུན་དང་་
བྲལ་བའི་རང་བཞིན་མི་རྟོག་མཉམ་པ་ཆེན་པོ་ཀ་དག་གི་ངོ་བོར་བཞུགས་པ་དང་། །
ལོངས་སྤྱོད་རྫོགས་པའི་སྐུ་ཡི་རང་བཞིན་བསྟན་པ་ནི་ཇི་ལྟར་ན་བྱང་ཆུབ་སེམས་ཀྱི་
ངོ་བོ་གསོལ་བའི་ཆ་གཉིས་སྣང་འཛིན་བྲལ་གྱི་ཀློང་ནས་རང་
གདངས་འགག་མེད་ཀྱི་རང་རྩལ་གཟུགས་སྒྲ་དྲི་རོ་ལ་སོགས་པ་འདོད་པའི་ལོངས་
སྤྱོད་ཐམས་ཅད་མ་བཙལ་ལྷུན་གྱིས་གྲུབ་པར་འགགས་མེད་རང་རྩལ་དུ་རྫོགས་་་་་
ཤིང་རང་སྣང་རྒྱན་དུ་ཤར་པའི་ཚུལ་གྱིས་ལོངས་སྤྱོད་པར་བཞུགས་པ་དང༌། གང་་་་
འདུལ་སྤྲུལ་པའི་སྐུ་ཡི་རང་བཞིན་ཇི་ལྟར་བསྟན་པ་ནི་ཐུགས་རྗེའི་རིག་རྩལ་གོ་མ་་་
འགགས་པའི་ཆ་ལས་གདུལ་བྱ་གང་ལ་ཐབས་གང་གིས་ཚུལ་ཇི་ལྟར་འདུལ་བའི་སྒྱུ་
འཕྲུལ་གྱི་རོལ་པ་ཚད་མེད་པའི་སྐུ་རུ་སྤྲུལ་ནས་བཞུགས་པ་སྟེ། བང་མཛོད་འཕྲུལ་
གྱི་ལྡེའུ་མིག་ལས། ཆོས་ཀྱི་སྐུ་རུ་བཞུགས་ཙམ་ན། །མི་རྟོག་མཉམ་པའི་ངོ་བོར་་་་་
བཞུགས། །ལོངས་སྤྱོད་རྫོགས་སྐུར་བཞུགས་ཙམ་ན། །སྣ་ཚོགས་ཆོས་ལ་ལོངས་་་་་
སྤྱོད་ཅིང་། །མ་སྤངས་ཡེ་ཤེས་རྒྱན་དུ་བཞུགས། །སྤྲུལ་པའི་སྐུ་རུ་བཞུགས་ཙམ་ན། །
གང་ལ་གང་དགོས་དེར་སྤྲུལ་ནས། །དགོས་པ་ཕུན་སུམ་ཚོགས་པར་བཞུགས།
།ཅེས་གསུངས་སོ། །གཉིས་པ་བསྟན་པ་ཕུན་སུམ་ཚོགས་པ་ལ་གཉིས་ཏེ། མདོར་་་་
བསྟན་པ་དང༌། རྒྱས་པར་བཤད་པའོ། །
དང་པོ་ནི། དེ་ལྟ་བུའི་སྐུ་གསུམ་གྱི་སྟོན་པ་གསུམ་པོ་དེ་ཡི་བསྟན་པ་ནི་ཇི་ལྟར་ཞེ་ན་
དེ་ལ་སྤྲུལ་སྐུའི་བསྟན་པ་ནི་ཕྱི་མཚན་ཉིད་སྡེ་གསུམ་དང་། ལོངས་སྐུའི་བསྟན་པ་ནི་
ནང་ཀྲི་ཡོ་ག་སྡེ་གསུམ་དང་། ཆོས་སྐུའི་བསྟན་པ་ནི་གསང་བ་ནང་རྒྱུད་སྡེ་གསུམ་སྟེ་
རྣམ་པ་གསུམ་དུ་བསྟན་པ་ཡིན་ནོ། །གཉིས་པ་རྒྱས་པར་བཤད་པ་ལ་གསུམ་སྟེ།
- 140 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆོས་སྐུ་ལོངས་སྐུ་སྤྲུལ་སྐུའི་བསྟན་པ་རྒྱས་པར་བཤད་པའོ། །དང་པོ་ལ་གཉིས་ཏེ།
གསང་བ་གསུམ་སྤྱིར་བསྟན་པ་དང་། མ་ཧ། ཨ་ནུ། ཨ་ཏི་གསུམ་བྱེ་བྲག་ཏུ་བཤད་
པའོ༑ ༑དང་པོ་ནི། དེ་ལ་སྟོན་པ་ཆོས་སྐུའི་བསྟན་པ་རྣམ་པ་གསུམ་ནི་གང་ཡིན་ཞེ་
ན་འདི་ལྟ་སྟེ། འོག་མའི་ཐེག་པ་བ་རྣམས་ཀྱིས་ཤིན་ཏུ་རྟོགས་པར་དཀའ་ཞིང་བློའི་
སྤྱོད་ཡུལ་དུ་མ་གྱུར་པས་གསང་བ་གསུམ་གྱི་རང་བཞིན་དུ་བསྟན་པ་སྟེ། དེ་ཡང་
ཆོས་ཐམས་ཅད་ཀྱི་གནས་ལུགས་གཞི་ཡི་རང་བཞིན་གཞུག་མ་དོན་གྱི་ཡེ་ཤེས་སམ་
ཆོས་ཉིད་རྣམ་དག་གི་རང་བཞིན་དེ་ཇི་ལྟར་རྟོགས་པའི་ཚུལ་ནི་མ་ཧཱ་ཡོ་ག་བས་ཆོས་
ཐམས་ཅད་ཀྱི་རང་བཞིན་གནས་ལུགས་དོན་དམ་པའི་བདེན་པ་དཀོར་བདུན་ངོ་བོ་་
ཉིད་མེད་པར་ལྷུན་གྱིས་གྲུབ་པ་དང་། དེའི་སྣང་ཆ་ཀུན་རྫོབ་ཀྱི་ཆོས་ཐམས་ཅད་དག་
པ་ལྷའི་རང་བཞིན་དུ་གནས་པ་གཉིས་ཡེ་ནས་གཉིས་སུ་མེད་པས་བདེན་པ་དབྱེར་་་་
མེད་བློའི་སྤྱོད་ཡུལ་དང་བྲལ་བར་རྟོགས་པ་དང་། ཨ་ནུ་ཡོ་ག་བས་འཁོར་འདས་སུ་
སྣང་བའི་ཆོས་ཐམས་ཅད་གདོད་ནས་སྐྱེ་བ་མེད་པ་དབྱིངས་སྤྲོས་པ་དང་བྲལ་བའི་ངོ་
བོར་གནས་པ་ཀུན་ཏུ་བཟང་མོ་ཡེ་ཇི་བཞིན་པའི་དཀྱིལ་འཁོར་དང་། དེའི་སྣང་ཆ་
རིག་རྩལ་འགག་པ་མེད་པའི་རོལ་བ་རིས་མེད་མཉམ་པ་ཆེན་པོར་ཁྱབ་གདལ་དུ་་་
ཤོར་བ་ནི་ཀུན་ཏུ་བཟང་པོ་རང་བཞིན་ལྷུན་གྱིས་གྲུབ་པའི་དཀྱིལ་འཁོར་དང་།
དབྱིངས་དང་ཡེ་ཤེས་དེ་གཉིས་ཡེ་ནས་དབྱེར་མེད་པ་སྲས་བདེ་བ་ཆེན་པོ་བྱང་ཆུབ་
སེམས་ཀྱི་དཀྱིལ་འཁོར་ཏེ། དེ་ལྟ་བུའི་དཀྱིལ་འཁོར་གསུམ་གྱི་རང་བཞིན་དུ་རྟོགས་
པ་དང༌། །
ཨ་ཏི་ཡོ་ག་བས་སེམས་ཉིད་རང་བྱུང་གི་ཡེ་ཤེས་ངོ་བོ་ཡེ་སྟོང་སྤྲོས་པ་དང་བྲལ་བ་ཀ་
དག་སྐྱེ་བ་མེད་པའི་རང་བཞིན་འོད་གསལ་བའི་སྣང་ཆ་ཐམས་ཅད་ལྷུན་གྲུབ་འདུས་
མ་བྱས་པའི་རང་བཞིན་དུ་གནས་པ་གཉིས་དབྱེར་མེད་པའི་རྩལ་སྣང་འཁོར་འདས་
ཀྱི་རོལ་བ་སྣ་ཚོགས་སུ་འཆར་བས་ཐུགས་རྗེ་ཀུན་ཁྱབ་ཀྱི་རང་བཞིན་ཅན་ཏེ། དེ་ལྟ་
བུའི་རིག་པ་སྐུ་གསུམ་གྱི་ངོ་བོར་ཆོས་ཐམས་ཅད་ཡེ་ནས་སངས་རྒྱས་པའི་བདག་ཉིད་
- 141 -



ལེའུ་བཅུ་པ།
དུ་རྟོགས་པ་སྟེ། དེ་ལྟར་རྟོགས་ཚུལ་གྱི་རིམ་པ་གསུམ་དུ་ཡོད་པ་ལས་གསང་བ་བསྐྱེད་
པའི་རིམ་པ་གཙོ་བོར་སྟོན་པ་མ་ཧཱ་ཡོ་ག་དང་། རབ་ཏུ་གསང་བ་མཚན་བཅས་རྫོགས་
པའི་རིམ་པ་གཙོ་བོར་སྟོན་པ་ཨ་ནུ་ཡོ་ག་དང་། ཤིན་ཏུ་གསང་བ་ཡང་གསང་བླ་ན་
མེད་པ་མཚན་མེད་རྫོགས་པ་ཆེན་པོའི་རང་བཞིན་མ་ནོར་བར་རྟོགས་པ་ཨ་ཏི་ཡོ་ག་
དང་གསུམ་པོ་དེ་གང་ཟག་དབང་པོ་རྣོན་པོའི་རིགས་ཅན་རྣམས་ལས་ཀུན་གྱི་སྤྱོད་་་་
ཡུལ་དུ་གྱུར་བ་མ་ཡིན་པས་ན་གསང་བར་བཤད་པ་ཡིན་ནོ། །
གཉིས་པ་ལ་གསུམ་སྟེ། མ་ཧཱ། ཨ་ནི། ཨ་ཏི་གསུམ་བྱེ་བྲག་ཏུ་བཤད་པའོ། །
དང་པོ་མ་ཧཱ་ཡོ་གའི་འཇུག་སྒོ་ནི་དབང་བཞིས་རང་རྒྱུད་སྨིན་པར་བྱེད་པ་སྟེ། སྒྱུ་་་
འཕྲུལ་ལས། སློབ་དཔོན་གསང་བ་ཤེས་རབ་དང་། །དེ་མ་ཐག་པ་བཞི་བ་སྟེ། །ཞེས་
གསུངས་པ་ལྟར་ལ། དེ་ཡང་རྒྱུད་ཐམས་ཅད་ཀྱི་རྒྱལ་པོ་གསང་བ་སྒྱུ་འཕྲུལ་དྲྭ་བ་
ལྟར་ན། དེ་ཉིད་ལས། དད་བརྩོན་བརྟུལ་ཞུགས་རབ་རྟོགས་ན། །ཕན་པའི་དབང་
སྦྱིན་ནུས་པའི་དབང་། །རིམ་པ་བཞིན་དུ་སྦྱིན་པར་བྱ། །ཞེས་པ་ལྟར་རང་དོན་ནུས་
པའི་དད་པ་ཅན་ལ་ཕྱི་ཕན་པའི་དབང་བཅུ་དང་། གཞན་དོན་ནུས་པའི་བརྩོན་འགྲུས་
ཅན་ལ་ནང་ནུས་པའི་དབང་ལྔ། སྤྱོད་རིག་མཉམ་པའི་བརྟུལ་ཞུགས་ཅན་ལ་གསང་
བ་ཟབ་མོའི་དབང་གསུམ་སྟེ་དབང་མཆོག་བཅོ་བརྒྱད་དུ་གསུངས་པ་སོགས་རྒྱུད་སྡེ་
སོ་སོའི་དབང་བཞི་ལ་དབྱེ་བསྡུའི་ཁྱད་པར་མང་དུ་ཡོད་ལ། སྒྲུབ་སྡེ་ཐམས་ཅད་ཀྱི་
སྤྱི་བཀའ་བཀའ་བརྒྱད་བདེ་གཤེགས་འདུས་པ་ལྟར་ན་གདུལ་བྱ་ཞེ་སྡང་ཅན་སྒྲོལ་་་
བ་ལམ་དུ་ཁྱེར་བའི་ཕྱིར་ཕྱི་དབང་རྫས་ལ་བརྟེན་ནས་བསྐུར་བ། ང་རྒྱལ་ཅན་ལྷ་ལམ་
དུ་ཁྱེར་བའི་ཕྱིར་ནང་དབང་ལུས་ལ་བརྟེན་ནས་བསྐུར་བ། འདོད་ཆགས་ཅན་སྦྱོར་
བ་ལམ་དུ་ཁྱེར་བའི་ཕྱིར་གསང་དབང་ཡུམ་ལ་བརྟེན་ནས་བསྐུར་བ། གཏི་མུག་ཅན་
རྣམ་རྟོག་ལམ་དུ་ཁྱེར་བའི་ཕྱིར་དེ་ཁོ་ན་ཉིད་ཀྱི་དབང་སེམས་ལ་བརྟེན་ནས་བསྐུར་་་་
བ་བཞི་ཡོད་ལ། སྒྲུབ་སྡེའི་དགོས་བཀའ་ཡང་ཕུར་མ་གཤིན་སོགས་ལ་སོ་སོའི་ཟབ་
- 142 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཁྱད་སྒྲུབ་དབང་གི་ལུགས་སུ་བསྐུར་བ་མང་དུ་ཡོད་ཀྱང་སྤྱི་རིགས་ནས་བསྡུ་ན་བླ་མེད་
ཀྱི་དབང་ཐམས་ཅད་དབང་བཞིའི་ཁུངས་སུ་འདུས་པར་གསུངས་སོ། །
འདི་དག་གི་བྱ་བའི་འཇུག་སྒོ་ནི་ལེའུ་སོ་བརྒྱད་པ་ནས་སྟོན་ལ། ཚུལ་ཁྲིམས་ནི་ལེའུ་
ཞེ་དྲུག་པར་སྟོན་པས་འདིར་མ་སྤྲོས་སོ། །ལྟ་བ་ནི་གོང་དུ་བསྟན་པ་ལྟར་ཆོས་ཐམས་
ཅད་དག་མཉམ་བདེན་པ་དབྱེར་མེད་བློའི་སྤྱོད་ཡུལ་དང་བྲལ་བར་གཏན་ལ་འབེབས་
པའོ༑ ༑བསྒོམ་པ་ནི། དོན་དམ་པར་ཆོས་ཐམས་ཅད་ཡེ་སྟོང་སྐྱེ་བ་མེད་པའི་ངོ་བོར་
གནས་པས་བསྐྱེད་བྱ་སྐྱེད་བྱེད་གཉིས་སུ་མེད་པའི་རང་བཞིན་ཡིན་པ་ལ་ཀུན་རྫོབ་
སྟོང་བ་ཆེན་པོ། སྙིང་རྗེ་སྒྱུ་མ། ཕྱག་རྒྱ་ཕྲ་རགས་ཏེ་ཏིང་ངེ་འཛིན་གྱི་རིམ་པ་གསུམ་
དང་བསྙེན་སྒྲུབ་ཡན་ལག་དང་བཅས་པའི་ཚུལ་གྱིས་སྣོད་བཅུད་དག་པ་ལྷའི་དཀྱིལ་
འཁོར་དུ་བསྐྱེད་པའི་རིམ་པ་གཙོ་བོར་སྟོན་ཅིང་རྫོགས་རིམ་ཀྱང་རྩ་ཐིག་རླུང་གསུམ་
ལ་གནད་དུ་བསྣུན་པས་གསལ་སྟོང་རྣམ་པར་མི་རྟོག་པའི་ཡེ་ཤེས་བསྐྱེད་པ་སོགས་
ལ་བརྟེན་ནས་ལམ་བསྒྲུབ་པ་དང་། སྤྱོད་པ་ནི་ཆོས་ཐམས་ཅད་ལ་བླང་དོར་མེད་པའི་
ངང་ནས་སྦྱོར་སྒྲོལ་ལ་སོགས་པའི་སྤྱོད་པ་རླབས་པོ་ཆེ་ལ་བསྟན་ནས། འབྲས་བུ་ནི་
གནས་སྐབས་ཀྱི་འབྲས་བུ་རིག་འཛིན་རྣམ་པ་བཞི་དང་། མཐར་ཐུག་གི་འབྲས་བུ་ཡི་
གེ་འཁོར་ལོ་ཚོགས་ཆེན་གྱི་ས་ཐོབ་པར་འདོད་པ་སྟེ། དེ་ལྟ་བུའི་གསང་བ་མཆོག་གི་
དོན་སྟོན་པར་བྱེད་པ་དེ་ནི་བསྐྱེད་རིམ་གཙོ་བོར་སྟོན་པས་གསང་བ་བསྐྱེད་པའི་རིམ་
པ་ཞེས་སུ་བཤད་པའོ། །
གཉིས་པ་ཨ་ནུ་ཡོ་ག་ལ། དང་པོ་འཇུག་སྒོ་ནི། ཀུན་འདུས་རིག་པའི་མདོ་ལས། ཕྱི་
ཡི་དབང་དང་ནང་གི་དབང་། །སྒྲུབ་པའི་དབང་དང་གསང་བའི་དབང་། །བཅུ་དང་་
བཅུ་གཅིག་བཅུ་གསུམ་དང་། །རྣམ་པ་གཉིས་ཀྱིས་རྫོགས་པར་འགྱུར། །ཞེས་པ་ལྟར།
ཨ་ནུ་ཡོ་གའི་དཀྱིལ་འཁོར་དུ་ཕྱི་དབང་རྒྱུད་ཀྱི་ཆུ་བོ་བཅུ། ནང་དབང་འབྱུང་བའི་ཆུ་
བོ་བཅུ་གཅིག སྒྲུབ་དབང་གྲགས་པའི་ཆུ་བོ་བཅུ་གསུམ། གསང་དབང་རྫོགས་པའི་
ཆུ་བོ་གཉིས་བཅས་དབང་མཆོག་སུམ་ཅུ་རྩ་དྲུག་གིས་སྨིན་པར་བྱེད་པ་ཡིན་ནོ། །
- 143 -



ལེའུ་བཅུ་པ།
ལྟ་བ་ནི་ཐུན་མོང་གི་སྤྱོད་ཡུལ་དུ་མ་གྱུར་པས་གསང་བ་མཚན་བཅས་རྫོགས་པའི་རིམ་
པ་གཙོ་བོར་སྟོན་པས་སམ་བསྐྱེད་སྔགས་བརྗོད་པ་ཙམ་གྱིས་སྣོད་བཅུད་ལྷའི་དཀྱིལ་་་་
འཁོར་དུ་རྫོགས་པར་བསྒོམ་པས་རྫོགས་པ་ཨ་ནུ་ཡོ་ག་ཞེས་སུ་བསྟན་པ་ཡིས་ཆོས་
ཐམས་ཅད་རིག་སྟོང་གཉིས་སུ་མེད་པ་བདེ་ཆེན་བྱང་ཆུབ་སེམས་ཀྱི་དཀྱིལ་འཁོར་དུ་
གཏན་ལ་ཕབ་པ་ནི་གོང་དུ་བསྟན་པ་ལྟར་ཡིན་ལ། སྒོམ་པ་ནི་སྣོད་བཅུད་ཀྱིས་བསྡུས་
པའི་ཆོས་ཐམས་ཅད་ཐོག་མར་གང་ལས་སྣང་བའི་གཞི་ནང་གི་ལུས་ཀྱི་རྩ་རླུང་ཐིག་
ལེ་སེམས་དང་བཅས་པ་རྡོ་རྗེ་བཞིའི་རང་བཞིན་དུ་རྟོགས་པའི་ཤེས་རབ་ལ་བརྟེན་་་
ནས་མ་ཧཱ་ཡོ་ག་ལྟར་ཏིང་ངེ་འཛིན་གསུམ་གྱིས་ལྷ་བསྐྱེད་པའི་སྤྲོས་པ་ལ་མི་རྟོག་ཅིང་།
ཇི་ལྟར་སྣང་བའི་ཆོས་རྣམས་ཐམས་ཅུད་ལ་སོ་སོར་རྟོག་མི་དགོས་པར་ནང་གི་རྩ་
རླུང་ཐིག་ལེ་རྣམས་ལམ་དུ་སློང་ན་ཐམས་ཅད་དག་པ་ཡེ་ཤེས་སུ་འཆར་བ་དང་མ་སློང་
ན་མ་དག་འཁོར་བའི་སྣང་བ་དབང་མེད་དུ་འབྱུང་བར་ཤེས་ནས་རྩ་རླུང་ཐིག་ལེ་ལ་་
བརྟེན་པའི་རྡོ་རྗེའི་བཟླས་པ་དང་ལུས་ཀྱི་འཁྲུལ་འཁོར་དང་སྦྱོར་བ་བཞི་ལྡན་གྱི་རླུང་་་
བུམ་པ་ཅན་དུ་བསྒོམ་པ་དང་། ཁྱད་པར་དུ་རང་ལུས་དང་གཞན་ལུས་ཀྱི་ཐབས་ལ་
བརྟེན་ནས་བདེ་སྟོང་ལྷན་གཅིག་སྐྱེས་པའི་ཡེ་ཤེས་མངོན་དུ་བྱེད་པའི་མཚན་བཅས་
ཀྱི་རྫོགས་རིམ་གཙོ་བོར་བསྒོམ་པ་དང༌། ལྷ་སྒོམ་པའི་ཚུལ་ཡང་ཏིང་ངེ་འཛིན་དང་
ཤེས་རབ་ཟབ་མོ་དང་ལྡན་པས་ལྷའི་ས་བོན་ནམ་སྙིང་པོ་བསྐྱེད་སྔགས་བརྗོད་པ་ཙམ་
གྱིས་རང་རྒྱུད་ཀྱི་ཕུང་ཁམས་སྐྱེ་མཆེད་ཐམས་ཅད་རྣམ་པར་དག་པ་ཡེ་ནས་ལྷ་་་་
བཞུགས་པ་ཉིད་ཆུ་ལས་ཉ་འཕར་བ་ལྟར་སྐད་ཅིག་གིས་གསལ་བར་བྱས་ནས་རང་་
གི་ལུས་ཀྱི་གནས་ལུགས་རྡོ་རྗེ་ཕུང་པོའི་གྲོང་ཁྱེར་ཡིན་པས་སྐྱེ་མཆེད་རྣམས་དག་པ་
ལྷའི་དཀྱིལ་འཁོར་དུ་བསྒོམ་པ་དང་། སྤྱོད་པ་ནི། སྤྱི་མདོ་དགོངས་འདུས་ལས།
བྱིན་གྱིས་རླབས་ཀྱི་སྤྱོད་པ་དང་། །དབང་བསྒྱུར་ཐབས་ཀྱི་སྤྱོད་པ་སྟེ། །
དཔེར་ན་ནམ་མཁའ་རྒྱལ་པོའམ། །ཇི་ལྟར་མེ་དཔུང་ཆུ་བོ་འདྲ། །ཞེས་གསུང་པ་ལྟར་
- 144 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དབྱིངས་ཡེ་གཉིས་མེད་དུ་རྟོགས་པའི་བྱིན་རླབས་ཀྱི་སྤྱོད་པ་ནམ་མཁའ་ལྟ་བུ། དུག་
ལྔ་ཡེ་ཤེས་སུ་དབང་བསྒྱུར་བའི་སྤྱོད་པ་རྒྱལ་པོས་མངའ་རིས་ལ་དབང་བསྒྱུར་བ་ལྟ་
བུའམ་མེ་དཔུང་གིས་བུད་ཤིང་བསྲེག་པ་ལྟ་བུ། སྲིད་ཞི་མཉམ་ཉིད་དུ་རྟོགས་པའི་
ལྟ་བ་དང་ལྡན་པས་སྤྱོད་པ་བླང་དོར་གཉིས་སུ་མེད་པའི་ཐབས་ཀྱི་སྤྱོད་པ་རྒྱུན་མི་་་
ཆད་པ་ཆུ་བོའི་རྒྱུན་ལྟ་བུ་རྣམས་སོ། ། ་
འབྲས་བུ་ནི། དེ་ལྟ་བུ་རྣལ་འབྱོར་ཟབ་མོ་ལ་བརྟེན་ནས་འདུན་པ་སེམས་པའི་རྣལ་
འབྱོར་ལ་སོགས་པའི་ལམ་ལྔ་དང་འགྱུར་དབང་མ་ངེས་པའི་ས་ལ་སོགས་པ་ས་བཅུ་
གཅིག་པོ་མྱུར་དུ་བགྲོད་ནས་སྐུ་བཞི་ཡེ་ཤེས་ལྔ་ཡི་བདག་ཉིད་བདེ་བ་ཆེན་པོ་སངས་
རྒྱས་རྡོ་རྗེ་འཆང་གི་སྐུ་མངོན་དུ་ཐོབ་པར་འདོད་པ་དེ་ནི་ནང་གི་ཤེས་རབ་དང་ཏིང་་་་
འཛིན་ལ་བརྟེན་པའི་ལམ་གསང་བ་ཡོངས་སུ་རྫོགས་པ་ཡིན་པར་བཤད་པའོ། ། །
གསུམ་པ་ཨ་ཏི་ཡོ་ག་ནི། ཤིན་ཏུ་གསང་བ་ཐེག་པའི་རྩེ་རྒྱལ་རྫོགས་པ་ཆེན་པོ་ཇི་
ལྟར་བསྟན་པ་ཡི་ཚུལ་ལ། དང་པོ་འཇུག་སྒོ་ནི། དབང་རྫོགས་པ་རང་བྱུང་ལས།
སྤྲོས་བཅས་སྤྲོས་པ་མེད་པ་དང་། །ཤིན་ཏུ་སྤྲོས་མེད་རབ་སྤྲོས་མེད། །དབང་ནི་རྣམ་
པ་བཞི་ཡིས་ཀྱང་། །སྐལ་བ་ལྡན་ལ་སྨིན་པར་བྱ། །ཞེས་གསུངས་པ་ལྟར་དབང་བཞི་
བ་ལ་ནང་གསེས་སུ་ཕྱེ་བའི་སྤྲོས་བཅས་བུམ་པའི་དབང་དང་། སྤྲོས་མེད་གསང་བའི་
དབང་༑ ཤིན་ཏུ་སྤྲོས་མེད་ཤེས་རབ་ཡེ་ཤེས་ཀྱི་དབང་། རབ་ཏུ་སྤྲོས་མེད་དོན་དམ་
ཚིག་གི་དབང་བཞིའམ་རིག་པའི་རྩལ་དབང་ལ་རྟེན་ནས་སྨིན་པར་བྱེད་པའོ། །
ལྟ་བ་ནི་ཇི་ལྟར་སྣང་བའི་ཆོས་རྣམས་ཐམས་ཅད་ནི་རྩ་བ་རང་བྱུང་གི་ཡེ་ཤེས་སྙིང་་་
བོ་བྱང་ཆུབ་སེམས་སུ་འདུས་ཤིང་བྱང་ཆུབ་ཀྱི་སེམས་སྐུ་གསུམ་ལྷུན་གྱིས་གྲུབ་པའི་
བདག་ཉིད་དུ་གནས་པ་ནི་སྤང་བླང་བསལ་བཞག་ཐམས་ཅད་དང་བྲལ་བ་ཡིན་པས་
མ་ཧཱ་ཡོ་ག་ལྟར་ཏིང་འཛིན་རྣམ་པ་གསུམ་གྱིས་བྱང་ཆུབ་ཀྱི་སེམས་གསར་དུ་མ་བསྐྱེད་
ལ༑ ཨ་ནུ་ཡོ་ག་ལྟར་སྙིང་པོ་ཡིག་འབྲུ་བརྗོད་པའི་སྒོ་ནས་ལྷའི་དཀྱིལ་འཁོར་ད་་་་
རྫོགས་པར་མ་བྱས་པར་ཀུན་བྱེད་བྱང་ཆུབ་ཀྱི་སེམས་ང་ནི་ཡེ་ནས་མངོན་པར་རྫོགས་
- 145 -



ལེའུ་བཅུ་པ།
པར་སངས་རྒྱས་པའི་རང་བཞིན་མ་བཙལ་ལྷུན་གྱིས་གྲུབ་པས་རྫོགས་པ་ཆེན་པོ་སྟེ།
དེ་ལྟ་བུའི་སྙིང་པོ་བྱང་ཆུབ་ཀྱི་སེམས་ང་ལ་མ་རྫོགས་པ་ཡི་འཁོར་འདས་ཀྱི་ཆོས་
དེ་ནི་གང་ཡང་མེད་ལ། ང་ཡི་རང་བཞིན་སྐུ་གསུམ་གྱི་ལྡོག་པས་རྣམ་པ་གསུམ་དུ་་་
བསྟན་པ་ནི་དོན་ལ་རྫོགས་ཆེན་བྱང་ཆུབ་ཀྱི་སེམས་སུ་ངོ་བོ་དབྱེར་མེད་པ་གཅིག་་་་
པུའི་རང་བཞིན་ལ་ལྡོག་པ་ཙམ་དུ་དེ་ལྟར་གསུམ་དུ་བསྟན་པ་སྟེ། དེས་ན་ཆོས་ཐམས་
ཅད་རིག་པ་བྱང་ཆུབ་སེམས་ཀྱི་རང་བཞིན་དུ་ཡེ་ནས་སངས་རྒྱས་པར་ལྟ་བ་ཡིན་ནོ།།
སྒོམ་པ་ནི་དེ་ལྟ་བུའི་ཆོས་ཐམས་ཅད་ཀྱི་གནས་ལུགས་མཐར་ཐུག་པ་རིག་པ་བྱང་ཆུབ་
ཀྱི་སེམས་དེ་ལ་རྩོལ་བས་སྒོམ་དུ་མེད་ཅིང་ཡོངས་སུ་ཡེ་ནས་མེད་པའི་རང་བཞིན་བབ་
ཀྱི་བསམ་གཏན་ངང་བཞག་ཆུ་བོའི་རྒྱུན་གྱི་ཏིང་ངེ་འཛིན་དང་ལྡན་པའོ། །སྤྱོད་པ་ནི་
ཅིར་སྣང་ཐམས་ཅད་ཆོས་ཉིད་ཀྱི་རོལ་བ་ཉག་གཅིག་ཏུ་ཤར་བས་ཆེད་དུ་རྩོལ་བའི་
བླང་དོར་གང་ཡང་མེད་པར་ལྷུན་འབྱམས་བྱར་མེད་ཆེན་པོ་གང་ཤར་ཤུག་འབྱུང་གི་
ཚུལ་གྱིས་སྤྱོད་པ་སྟེ། འཕྲུལ་ལྡེའུ་ལས། ཨ་ཏི་ཡོ་གའི་སྤྱོད་པ་ནི། །ལྟ་སྒོམ་སྲོག་དང་
ལྡན་པ་ཡིས། །ཤུགས་ལས་བྱུང་བའི་སྤྱོད་པ་ནི། །ཇི་ལྟར་སྨྱོན་པའི་སྤྱོད་པ་བཞིན། །
གང་ལའང་ཐོགས་པ་མེད་པར་སྤྱོད། །ཅེས་གསུངས་པ་ལྟར་རོ། །
འབྲས་བུ་ནི་ཡེ་ནས་སྐུ་གསུམ་གྱི་ཡོན་ཏན་ཐམས་ཅད་མ་བཙལ་ལྷུན་གྱིས་གྲུབ་པའི་
ཚུལ་དུ་གནས་པ་ཉིད་ཇི་ལྟ་བ་བཞིན་དུ་མངོན་དུ་ཐོབ་པར་འདོད་པ་དེ་ནི་ཤིན་ཏུ་་་་
གསང་བ་རྫོགས་པ་ཆེན་པོར་བཤད་པའོ། །དེ་ལྟ་བུའི་ཤིན་ཏུ་གསང་བ་ལས་ཀྱང་
ཡང་གསང་བླ་ན་མེད་པ་མ་ཧཱ་ཨ་ནུ་ཨ་ཏི་གསུམ་པོ་དེ་ནི་སྟོན་པ་ཆོས་ཀྱི་སྐུའི་བསྟན་
པ་ཡིན་པར་བཤད་པའོ། །གཉིས་པ་ལོངས་སྐུའི་བསྟན་པ་བཤད་པ་ལ་གཉིས་ཏེ།
ནང་བ་གསུམ་སྤྱིར་བསྟན་པ་དང་། ཀྲི་ཡ། ཨུ་པ། ཡོ་ག་གསུམ་བྱེ་བྲག་ཏུ་བཤད་
པའོ༑ ༑དང་པོ་ནི། དེ་ལ་སྟོན་པ་ལོངས་སྤྱོད་རྫོགས་པའི་སྐུ་ཡི་བསྟན་པ་ནི་ཕྱི་ནང་
གི་ཆོས་རྣམས་ལ་བླང་དོར་གྱི་བྱ་བ་བྱེད་པའི་ཕྱིར་ན་ཕྱི་བ་དང་ཕྱིའི་དཀའ་ཐུབ་ལ་་་་
- 146 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བརྟེན་ནས་ནང་གི་དོན་རིག་པར་བྱེད་པས་དཀའ་ཐུབ་རིག་བྱེད་ཀྱི་ཐེག་པ་ཞེས་གྲགས་
པ་ཀྲི་ཡ་ཨུ་པ་ཡོ་ག་ཡི་སྡེ་གསུམ་དུ་བསྟན་པ་སྟེ་དེ་དག་ནི་སྟོན་པ་ལོངས་སྐུའི་བསྟན་
པ་ཡིན་ནོ་ཞེས་སྤྱིར་བསྟན་པའོ། །གཉིས་པ་བྱེ་བྲག་ཏུ་བཤད་པ་ལ་གསུམ་ལས། །
དང་པོ་ཀྲི་ཡ་ནི། འདི་ལྟར་ལུས་ངག་གི་བྱ་བ་ཁྲུས་དང་གཙང་སྦྲ་ལ་སོགས་པ་བྱེད་
པའི་རྟོག་པ་ཅན་གྱི་སྡེ་བ་བྱ་བའི་རྒྱུད་ཀྱི་ཐོག་མའི་འཇུག་སྒོ་ནི། ཡེ་ཤེས་ཐིག་ལེ་་
ལས༑ ཆུ་ཡི་དབང་བསྐུར་དབུ་རྒྱན་དག །བྱ་བའི་རྒྱུད་ལ་རབ་ཏུ་གྲགས། །ཞེས་
གསུངས་པ་ལྟར་བུམ་པའི་དབང་གིས་ཆོས་སྐུ་དང་ཅོ་པཎ་དབང་གིས་གཟུགས་སྐུའི་
ནུས་པ་འཇོག་པ་རྩ་བའི་དབང་དང་། དེའི་འཁོར་དུ་མེ་ཏོག་གང་ལ་ཕོག་པའི་ལྷ་ཡི་
བཟླས་ལུང་སྦྱིན་པ་རྡོ་རྗེ་སློབ་མའི་དབང་དང་། བར་ཆད་ཞི་ཞིང་བགེགས་གཞོམ་པ་
བྱ་བ་བཀྲུ་བསྲུང་བའི་དབང་དང་། འབྱོར་བ་རྒྱས་བྱེད་བཀྲ་ཤིས་རྫས་བརྒྱད་ཀྱི་དབང་
རྣམས་བསྐུར་བའོ། ། ་
ལྟ་བ་ནི་དོན་དམ་པར་ཆོས་ཐམས་ཅད་རང་བཞིན་གྱིས་རྣམ་པར་དག་པ་ཡོད་མེད་་་་
སྣང་སྟོང་སྤྲོས་པའི་མཐའ་བཞི་དང་བྲལ་བའི་སྣང་ཆ་ཀུན་རྫོབ་རིགས་གསུམ་ལྷའི་་
རང་བཞིན་དུ་བལྟས་ཏེ་བསྒོམ་ན་མཐར་ཐུག་རང་ཉིད་ལྷ་དེ་དང་དེའི་ངོ་བོར་འགྱུར་་
དུ་རུང་བའི་ངེས་ཤེས་ཁྱད་པར་ཅན་དང་ལྡན་པའི་སྒོ་ནས་སྒོམ་པ་ནི་མཚན་བཅས་་་་
དང་མཚན་མེད་གཉིས་ལས། དང་པོར་རྣམ་པར་མི་རྟོག་པའི་ཏིང་ངེ་འཛིན་གྱི་ས་ཏེ་
ཏིང་འཛིན་གྱི་ངང་ནས་མཚན་བཅས་ལྷའི་ཏིང་འཛིན་ཇི་ལྟར་བསྒོམ་པར་བྱ་བའི་ཚུལ་
ནི་ཤ་ཆང་སྒོག་ཙོང་ལ་སོགས་པ་སྤང་ཞིང་ཁྲུས་དང་གཙང་སྦྲ་ལ་གནས་པ་ཕྱི་རྫས་དང་
ཡོ་བྱད་དག་པ། བཟླས་བརྗོད་དང་བསམ་གཏན་གྱི་དེ་ཁོ་ན་ཉིད་ནི་ནང་སྔགས་དང་
ཏིང་འཛིན་དག་པ་དང་། བདག་དང་ལྷའི་དེ་ཁོ་ན་ཉིད་ནི་གསང་བ་རྟོག་ཚོགས་ལྷ་
དང་དཀྱིལ་འཁོར་དུ་དག་པ་སྟེ་དག་པ་གསུམ་དང་ལྡན་པར་སྒོམ་དགོས་པས།
དེའི་ཚུལ་ལ་འཇུག་པ་ན་བླང་དོར་ལ་རྣམ་པར་རྟོག་པའི་སྒོ་ནས་ཕུར་བུ་དང་པ་སངས་
སོགས་གཟའ་སྐར་བཟང་བ་དང་མགོ་དང་རྒྱལ་ལ་སོགས་པ་རྒྱུ་སྐར་བཟང་བ་དང་་་་
- 147 -



ལེའུ་བཅུ་པ།
ཡར་གྱི་ཚེས་བརྒྱད་ལ་སོགས་པ་དུས་ཚོད་བཟང་པོའི་འཕྲོད་སྦྱོར་དང་བསྟུན་པའི་་་་
སྒོ་ནས་འཇུག་ཅིང་། དེ་ཡང་དེ་ཁོ་ན་ཉིད་བཞིའི་སྒོ་ནས་བསྒོམ་པར་གསུངས་པ་ལས།
དང་པོ་བདག་གི་དེ་ཁོ་ན་ཉིད་ནི་ལྟ་བའི་ངང་དུ་འཇོག་པ་སྟེ་གོང་དུ་བསྟན་པ་ལྟར་ལ།
གཉིས་པ་ལྷའི་དེ་ཁོ་ན་ཉིད་ནི་སྤྱིར་ཀྲི་ཡ་ལྷ་དྲུག་ཏུ་གྲགས་པ། ཇི་སྐད་དུ། སྟོང་བ་
ཡི་གེ་སྒྲ་གཟུགས་དང་། །ཕྱག་རྒྱ་མཚན་མ་ལྷ་དྲུག་གོ །ཞེས་པས་སྟོང་པའི་ལྷ་བདག་་་་
གི་དེ་ཁོ་ན་ཉིད་ལྟ་བའི་ངང་ལ་འཇོག་པ་དང་། ཡི་གེའི་ལྷ་ཀུན་རྫོབ་ཟླ་དཀྱིལ་གྱི་རྣམ་
པར་བསྒོམ་པ་དང་། སྒྲའི་ལྷ་ནི་དེའི་སྟེང་དུ་བཟླ་བྱའི་སྔགས་རང་སྒྲ་སྒྲོག་པར་བསྒོམ་
པ་དང་། གཟུགས་ཀྱི་ལྷ་ཟླ་དཀྱིལ་སྔགས་ཕྲེང་དང་བཅས་པ་ལས་འོད་ཟེར་སྤྲོ་་་་
བསྡུས་སངས་རྒྱས་ཀྱི་མཛད་པ་བསྒྲུབ་སྟེ་སྔགས་ཕྲེང་ཟླ་དཀྱིལ་དང་བཅས་པ་ཡོངས་་་་
སུ་གྱུར་བ་ལས་རིགས་གསུམ་གྱི་ལྷ་གང་ཡིན་གྱི་སྐུར་བསྒོམ་པ་དང་། ཕྱག་རྒྱའི་ལྷ་
དེ་ལ་རིགས་གང་ཡིན་གྱི་ལྷས་དམ་རྒྱས་འདེབས་པ་དང་། མཚན་མའི་ལྷ་ནི་སྤྱོད་
ལམ་ཀུན་ཏུ་ལྷ་དེའི་སྣང་བ་དང་མི་འབྲལ་བ་སྟེ་དེ་ལྟར་དུ་བསྒོམ་པར་གསུངས་ཀྱང་།
སྐབས་འདིར་མངོན་པར་བྱང་ཆུབ་པ་ལྔས་སྒོ་ནས་བསྒོམ་པར་གསུངས་པ་གང་ལྟར་
ཡང་དབྱེ་བསྡུ་ཙམ་ལས་དོན་གནད་མཐུན་པ་འདྲ་ལ། དེ་ལ་མངོན་བྱང་ལྔ་ནི། སྟོང་
པ་ཉིད་དང༌། གདན་ཟླ་བ་དང་། གསུང་ཡིག་འབྲུ་དང་། ཐུགས་ཕྱག་མཚན་དང་། །
སྐུ་ཡོངས་རྫོགས་ལས་མངོན་པར་བྱང་ཆུབ་པ་ལྔ་དང་ནི། ལྷ་གཙོ་འཁོར་ཡོངས་རྫོགས་
སུ་བསྒོམ་པ་ནི་ཏིང་ངེ་འཛིན་གྱི་ཆོ་འཕྲུལ་དང་། ལྷ་དེ་དག་ལ་རང་རང་གི་རིགས་ཀྱིས་
བྱིན་གྱིས་བརླབ་པ་བྱིན་གྱིས་བརླབས་པའི་ཆོ་འཕྲུལ་དང་། རང་རིགས་ཀྱི་སྐུ་དང་
ཡེ་ཤེས་དང་གཟུང་དང་ཏིང་ངེ་འཛིན་དང་ལྡན་པས་དབང་བསྐུར་བ་ནི་དབང་བསྐུར་
བའི་ཆོ་འཕྲུལ་དང་། ཕྱག་མཆོད་བསྟོད་པ་བྱ་བ་ནི་མཆོད་པའི་ཆོ་འཕྲུལ་སྟེ། དེ་ལྟ་
བུའི་ཆོ་འཕྲུལ་བཞི་ལ་སོགས་པའི་ཐབས་སྣ་ཚོགས་ཀྱིས་བདག་དམ་ཚིག་པ་དང་ཡེ་་་
ཤེས་ཀྱི་ལྷ་གཉིས་ནི་རྗེ་བོ་དང་ཁོལ་པོའི་ཚུལ་དུ་བསྒོམ་ཞིང་། ལྷ་མཉེས་པའི་ཆེད་
- 148 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུ་ཕྱག་འཚལ་བ་དང་དག་པ་གསུམ་ལྡན་གྱིས་མཆོད་པ་འབུལ་བ་སོགས་ཡན་ལག་
བདུན་པ་དང་བསྟོད་པ་རྣམས་བྱ་བའོ། །
གསུམ་པ་བཟླས་བརྗོད་ཀྱི་དེ་ཁོ་ན་ཉིད་ནི། བསམ་གཏན་ཕྱི་མའི་རྒྱུད་ལས། སྒྲ་དང་
སེམས་དང་གཞི་ལ་གཞོལ། །གསང་སྔགས་མི་འགྱུར་གཞི་ལ་གནས། །ཡན་ལག་
མ་ཉམས་གསང་སྔགས་བཟླས། །ཞེས་གསུངས་པས། གཞི་དང་པོ་ནི་ལྷ་ཡེ་ཤེས་པ་
མདུན་དུ་བསྒོམ་པ། ཕྱི་མ་ནི་བདག་ཉིད་ལྷར་གསལ་པ། སེམས་ནི་དེ་དག་གི་ཐུགས་
ཀར་ཟླ་དཀྱིལ་བསམ་པ། སྒྲ་ནི་དེའི་སྟེང་དུ་སྔགས་ཕྲེང་རང་སྒྲ་སྒྲོགས་པར་བསམ་
པ་སྟེ། དེ་ལྟར་ཡན་ལག་བཞི་པོ་མ་ཉམས་པར་བཟླས་པ་བྱ་བའོ། །བཞི་བ་བསམ་
གཏན་གྱི་དེ་ཁོ་ན་ཉིད་ནི། དེ་ཉིད་ལས། གསང་སྔགས་མེར་གནས་དངོས་གྲུབ་སྟེར། །
སྒྲར་གནས་རྣལ་འབྱོར་སྟེར་བར་དྲན། །སྒྲ་མཐས་ཐར་བ་སྟེར་བར་བྱེད། །འདི་དག་
དེ་ཉིད་གསུམ་པོ་ཡིན། །ཞེས་པས་དེ་ཉིད་གསུམ་ལས་དང་པོ་མེར་གནས་ནི་བདག་
མདུན་གྱི་ཐུགས་ཀར་མེ་འབར་བའི་དབུས་སུ་ཟླ་བ་ལ་སྔགས་ཕྲེང་བཀོད་ནས་སྲོག་
སྡོམ་པའི་སྦྱོར་བས་བསྒོམ་པ་སྟེ་དེས་ནི་ལས་བཞིའི་དངོས་གྲུབ་འགྲུབ་པའོ། །དེ་་
ཉིད་གཉིས་པ་སྒྲ་གནས་ནི་སྔགས་ཀྱི་ཡི་གེ་རྣམས་ལས་རང་སྒྲ་དྲིལ་བུའི་སྒྲ་ལྟར་བསམ་
པའོ། །དེས་ནི་རྣལ་འབྱོར་སྟེ་ཞི་གནས་སྐྱེ་བའི་རྟེན་བྱེད་པའོ། །དེ་ཉིད་གསུམ་པ་སྒྲ་
མཐའ་ནི་སྒྲ་ཡི་རྒྱུན་ཇེ་ཕྲར་སོང་ནས་མཐར་མི་དམིགས་པར་འཇོག་པ་སྟེ་དེས་ནི་ཐར་
བ་སྟེ་ལྷག་མཐོང་སྐྱེ་བའི་རྟེན་བྱེད་པའོ། །གཉིས་པ་མཚན་མེད་ཀྱི་རྣལ་འབྱོར་ནི།
དེ་ལྟར་བཟླས་སྒོམ་གྱི་རྗེས་སུ་གཏང་རག་གི་མཆོད་བསྟོད་དང་བཟོད་གསོལ་དགེ་་་
བསྔོ་རྣམས་བྱས་མཐར་ལྷ་སྣང་མི་དམིགས་པར་བསྡུས་ནས་སྟོང་པ་ཉིད་མཚན་མ་མེད་
པར་བསྒོམ་པའོ། །སྤྱོད་པ་ནི་ཁྲུས་གསུམ་བྱེད་པ་དང་། གོས་གསུམ་བརྗེ་བ་ལ་
སོགས་པ་གཙང་སྦྲ་སྤྱོད་ཅིང་སྦྱིན་སྲེག་དང་མཆོད་པ་སོགས་སྔགས་འགྲུབ་བྱེད་ཀྱི་
ཆོ་གའི་ཡན་ལག་རྣམས་ལ་བརྩོན་པར་བྱེད་པའོ། །
འབྲས་བུ་ནི་དེ་ལྟ་བུའི་མཚན་བཅས་དང་མཚན་མེད་ཀྱི་ལམ་ལ་བརྟེན་ནས་འབྲས་་་་
- 149 -



ལེའུ་བཅུ་པ།
བུ་གཞན་ནས་ཐོབ་ཏུ་མེད་ཀྱང་ཡོད་པར་ལྟ་བའི་བློས་སྐུ་རིགས་རྣམ་སྣང་། གསུང་
རིགས་སྣང་མཐའ། ཐུགས་རིགས་མི་བསྐྱོད་པ་སྟེ་རིགས་གསུམ་རྡོ་རྗེ་འཛིན་པའི་ས་
སའམ་སངས་རྒྱས་ཀྱི་གོ་འཕང་སྐུ་གསུམ་ཡེ་ཤེས་ལྔའི་བདག་ཉིད་ཅན་གྱི་དངོས་་་་་
གྲུབ་འདོད་པ་སྟེ། འདི་བས་ཀུན་རྫོབ་དང་དོན་དམ་གཉིས་ཀ་སྒྱུ་མར་བཤད་ཅེས་
པའི་དོན་ནི། དམ་པ་རིན་པོ་ཆེའི་ཐེག་སྤྱིའི་འགྲེལ་བར། ལྟ་བ་ནི་ཕྱི་སྣོད་ཀྱི་འཇིག་
རྟེན་དང་ནང་བཅུད་ཀྱི་སེམས་ཅན་སྒྱུ་མ་རྨི་ལམ་ཙམ་དུ་ཆོས་ཅན་དང་དངོས་བོར་སྣང་
བ་འདི་རྣམས་དོན་ལ་སེམས་ཡིན་ཅིང་སེམས་ཉིད་ཀྱང་གདོད་མ་ནས་སྟོང་ཞིང་སྐྱེ་བ་
མེད་པ་དོན་དམ་པར་སྤྲོས་པའི་མཐའ་ཡོད་མེད་རྟག་ཆད་བཞི་དང་བྲལ་བ་ལས་ཀུན་
རྫོབ་སྒྱུ་མའི་མཚན་ཉིད་དུ་སྣང་བའོ་ཞེས་དང་། ཀུན་རྫོབ་སྒྱུར་མའི་མཚན་ཉིད་ནི་་
འཁྲུལ་པའི་ངོ་ལ་ཇི་ལྟར་སྣང་ཡང་དེ་ཉིད་དེ་བཞིན་གཤེགས་པ་རིགས་གསུམ་མགོན་
པོའི་ངོ་བོ་ཉིད་ཡིན་ཏེ། ཞེས་སོགས་གསུངས་པ་ལྟར་དོན་དམ་དུ་ཆོས་ཐམས་ཅད་
སྤྲོས་པ་དང་བྲལ་བཞིན་དུ་སྒྱུ་མ་ལྟ་བུའི་སྣང་བ་མི་འགག་པས་སྒྱུ་མ་ལྟ་བུ་དང་།
ཀུན་རྫོབ་རིགས་གསུམ་ལྷའི་རྣམ་པར་སྣང་བ་ཡང་སྒྱུ་མ་ལྟ་བུར་བཤད་པའམ།
ཡང་ན་ཀུན་རྫོབ་ལ་ཡང་ལོག་གཉིས་སུ་ཕྱེ་བའི་སྔ་མ་མཐོ་འཇམ་རྩུབ་པའི་དངོས་པོ་
རྣམས་རིགས་གསུམ་མགོན་པོའི་རང་བཞིན་དུ་འདོད་པ་ཡང་དག་ཀུན་རྫོབ་བམ་དོན་
དམ་པ་དང་ཕྱི་མ་དབུ་མ་མན་ཆད་ཀྱི་ཡང་ལོག་གི་ཀུན་རྫོབ་ཏུ་བཞག་པ་རྣམས་ཏེ་དེ་
གཉིས་ཀ་སྒྱུ་མ་ལྟ་བུའི་རང་བཞིན་དུ་བཤད་པ་སྟེ། དོན་གཅིག་གོ །གཉིས་པ་ཨུ་པ་
ཡ་ནི། ལྟ་བུ་ཡོ་ག་དང་སྤྱོད་པ་ཀྲི་ཡ་ལྟར་གཉིས་སུ་འབྱེད་པར་བྱེད་པས་གཉིས་ཀའི་
རྒྱུད་ཅེས་བྱ་བར་གྲགས་པ་དེ་ཡི་འཇུག་སྒོ་ནི། ཡེ་ཤེས་ཐིག་ལེ་ལས། རྡོ་རྗེ་དྲིལ་བུ་
དེ་བཞིན་མིང་། སྤྱོད་པའི་རྒྱུད་དུ་རབ་ཏུ་གསལ། ཞེས་གསུངས་པ་ལྟར་ཆུ་དང་ཅོད་
པཎ་གྱི་སྟེང་དུ་སྤྱོད་རྒྱུད་རང་གི་དགོས་དབང་། རྡོ་རྗེ་དྲིལ་བུ་མིང་དབང་རྣམས་དང༌།
མེ་ལོང་མིག་ཐུར་ཆོས་བཤད་རྗེས་གནང་སོགས་མཐའ་བརྟེན་དང་བཅས་པར་བསྐུར་
- 150 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
བའོ༑ ༑ལྟ་བ་ནི། དཀའ་བ་དཔལ་བརྩེགས་ཀྱི་ལྟ་རིམ་ལས། གཉིས་ཀའི་རྒྱུད་ཀྱི་
འདོད་པ་ནི། །ལྟ་སྤྱོད་གོང་འོག་རྗེས་སུ་མཐུན་ཞེས་གསུངས་པ་ལྟ་བུ་ལས་བྱེ་བྲག་
ཆོས་ཀྱི་དབྱིངས་མཐའ་ཐམས་ཅད་དང་བྲལ་བ་དང་གཉིས་སུ་མེད་པ་རིག་པ་ཡེ་ཤེས་
ཀྱི་བྱིན་རླབས་རིགས་བཞིའི་ལྷར་ཤར་བ་ཉིད་སྤུན་གྲོགས་ཀྱི་ཚུལ་དུ་བསྒོམ་ན་མཐར་
ཐུག་རང་ཉིད་ལྷ་དེ་དང་དེའི་ངོ་བོར་འགྲུབ་ཏུ་རུང་བའི་ཚུལ་ལ་ཡིད་ཆེས་ཀྱི་ལྟ་བ་དང་
ལྡན་པའོ། །
སྒོམ་པ་ལ་མཚན་བཅས་མཚན་མེད་གཉིས་ལས། དང་པོ་ནི་རྣམ་སྣང་མངོན་བྱང་ལས།
ཡི་གེ་དང་ནི་ཡི་གེ་སྦྱར། །དེ་བཞིན་གཞི་ལས་གཞིར་གྱུར་ཉིད། །ཤིན་ཏུ་བསྡམས་
པའི་ཡིད་ལས་ནི། །བཟླས་བརྗོད་འབུམ་ཕྲག་གཅིག་བྱའོ། །ཞེས་གསུངས་པ་ལྟར་
བདག་གནས་རྣལ་འབྱོར་རྣམས་སྔོན་དུ་འགྲོ་བས། ཡི་གེ་དང་པོ་དོན་དམ་བྱང་ཆུབ་
ཀྱི་སེམས་ཉིད་ཀྱི་ངང་ལས་དེའི་སྣང་ཆ་ཀུན་རྫོབ་ཟླ་དཀྱིལ་གྱི་རྣམ་པར་བསྒོམ་པ།
ཡི་གེ་གཉིས་པ་དེའི་སྟེང་དུ་བཟླ་བྱའི་སྔགས་རང་སྒྲ་སྒྲོགས་པར་བསམ་པ། གཞི་
དང་པོ་སྔགས་ཕྲེང་ཟླ་དཀྱིལ་བཅས་པ་ཡོངས་སུ་གྱུར་པ་ལས་རང་ཉིད་ལྷར་བསྒོམ་
ནས་སྔགས་རྒྱ་སོགས་ཀྱིས་བྱིན་གྱིས་རློབ་པ། གཞི་གཉིས་པ་ཡེ་ཤེས་པ་མདུན་དུ་
གསལ་བའི་ཐུགས་ཀར་ཟླ་དཀྱིལ་ལ་སྔགས་ཕྲེང་བཀོད་ནས་སྲོག་བསྡམ་ཞིང་དམིགས་
པ་རྩེ་གཅིག་པས་བཟླས་པ་བྱེད་པའོ། །མཚན་མེད་ཀྱི་རྣལ་འབྱོར་ནི་ཕུང་སོགས་སྐྱེ་
མེད་དུ་དཔྱད་པས་རྟོགས་པ་འཇུག་པའི་སེམས། དེ་མི་རྟོག་པའི་ངོ་བོར་མངོན་སུམ་
དུ་རྟོགས་པ་གནས་པའི་སེམས། དེ་ལྟར་མ་རྟོགས་པ་ལ་སྙིང་རྗེ་ཆེན་པོས་རྗེས་སུ་
འཇུག་པ་ལྡང་བའི་སེམས་ཏེ། དེ་ལྟར་འཇུག་གནས་ལྡང་གསུམ་དང་སྦྱར་བའི་བྱང་
ཆུབ་ཀྱི་སེམས་བསྒོམ་པའོ། །
སྤྱོད་པ་ནི་བྱ་རྒྱུད་དང་མཐུན་པར་ཁྲུས་དང་གཙང་སྦྲ་སོགས་གྲོགས་ཙམ་དུ་བསྟེན་་་་
པའོ༑ ༑འབྲས་བུ་ནི་གནས་སྐབས་སུ་མངོན་ཤེས་ལ་སོགས་པ་ཐུན་མོང་གི་གྲུབ་པ་
དང་མཐར་ཐུགས་རིགས་བཞིའི་སངས་རྒྱས་སུ་འགྲུབ་པར་འདོད་པ་སྟེ། འོན་ཀྱང་
- 151 -



ལེའུ་བཅུ་པ།
རྫོགས་པ་ཆེན་པོས་ཡས་ནས་གཞལ་ན་ལྟ་སྤྱོད་གོང་འོག་གི་ཚུལ་གཉིས་ལ་བརྟེན་་་་
ནས་འདོད་པའི་དོན་རིགས་བཞི་རྡོ་རྗེ་འཛིན་པའི་དོན་གཅིག་བསྒྲུབ་པར་བྱེད་པ་དེ་
ཡང་རྒྱུ་ལྟ་སྤྱོད་གཉིས་སུ་ཡོད་པར་ཞེན་པའི་སྤྱོད་པས་འབྲས་བུ་སྔོན་མེད་པའམ་གཞི་
ལམ་གྲུབ་པའི་དོན་ཞིག་སྒྲུབ་པར་བྱེད་པས་ན་དཔེར་ན་རྟེན་མེད་པའི་ནམ་མཁའ་་་
སྟོང་པ་ལ་གཅན་གཟན་སྤྱང་མོ་ཉུག་པར་བྱས་ཀྱང་གཟའ་བའི་དངོས་པོ་ཅི་ཡང་ཐོབ་་་
ཏུ་མེད་པ་དང་འདྲ་བ་སྟེ། ནམ་མཁའི་མཐའ་དང་མཉམ་པའི་རྒྱུད་ལས། གཉིས་མེད་
རང་གསལ་ཉག་གཅིག་ལ། །ངེས་མེད་གཉིས་ཀྱི་ཆ་འཛིན་ཅིང་། །དོན་ལ་ངེས་པའི་
འབྲས་བུ་གཅིག །འདོད་པ་འཁྲུལ་པའི་རིགས་ཅན་ཏེ། །གཉིས་ཀྱིས་གཉིས་མེད་ཇི་
ལྟར་སྙེད། །ཅེས་གསུངས་བ་ལྟར་རོ། །གསུམ་པ་ཡོ་ག་ནི། ལྟ་སྤྱོད་ལ་བླང་དོར་གྱི་
སྒོ་ནས་འཇུག་པར་བྱེད་པའི་ཐེག་པ་ཕྱི་རྒྱུད་སྡེ་གསུམ་ཞེས་བྱ་བའི་ནང་ནས་སེམས་
ཀྱི་སྒོམ་པ་གཙོ་བོར་འདོད་པས་གསང་བ་རྣལ་འབྱོར་གྱི་རྒྱུད་ཀྱི་ཐོག་མའི་འཇུག་སྒོ་
ནི༑ ཡེ་ཤེས་ཐིག་ལེ་ལས་ཕྱིར་མི་ལྡོག་པ་བུམ་པའི་དབང་། །རྣལ་འབྱོར་རྒྱུད་དུ་
གསལ་བར་བྱས། །དེ་ནི་སློབ་དཔོན་དབང་ཞེས་བྱ། །ཞེས་གསུངས་པ་ལྟར་རིག་པའི་
དབང་ལྔའི་སྟེང་དུ་སློབ་དཔོན་གྱི་དབང་དྲུག་བསྐུར་བ་སྟེ། དེ་ཡང་རིག་དབང་ངམ་
སློབ་མའི་དབང་ལྔ་ནི། དཀྱིལ་འཁོར་དུ་ཞུགས་ཤིང་དམ་ཚིག་དང་སྡོམ་པ་བཟུང་།
ཡེ་ཤེས་པ་དབབ་ཅིང་མེ་ཏོག་དོར་བས་ལྷག་པའི་ལྷ་ངེས་པར་བྱས་ཏེ། ལས་བུམ་གྱི་
ཁྲུས་སྔོན་དུ་འགྲོ་བས་ལྷ་བུམ་གྱི་དབང་དང་། རིགས་གང་ཡིན་གྱི་ཅོད་པཎ་དང་།
དེའི་རིགས་ཀྱི་རྡོ་རྗེ་དང་། དེའི་ཡུབ་བྱས་པའི་དྲིལ་བུ་དང་། རང་རིགས་དང་མཐུན་
པའི་མིང་དབང་རྣམས་སོ། །
དཔོན་སློབ་ཀྱི་དབང་དྲུག་ནི། ཕྱིར་མི་ལྡོག་པའི་དབང་དམ་ཚིག་གསུམ་བཟུང་བ།
གསང་པའི་དབང་། རྗེས་གནང་། ལུང་བསྟན། དབུགས་དབྱུང་། གཟེང་བསྟོད་
རྣམས་ཏེ་སྡོམ་པས་དབང་བཅུ་གཅིག་པོ་རྣམས་བསྐུར་བ་སྟེ། འདིར་གསང་བའི་་་་
- 152 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དབང་ཡང་བླ་མེད་ཀྱི་གསང་དབང་དང་མི་མཚུངས་པར་དཀྱིལ་འཁོར་དུ་གསང་བའི་
འཇུག་པས་ཞུགས་ཤིང་མཐོང་བ་ལ་དཀྱིལ་འཁོར་དང་ལྷའི་དེ་ཁོ་ན་ཉིད་དང་།
དཀྱིལ་འཁོར་གྱི་དེ་ཉིད་བཅུ་དང་ལས་ཀྱི་རིམ་པ་བསྟན་པར་བྱ་བ་ལ་གསང་དབང་་་
དུ་གསུངས་སོ། ། །
ལྟ་བ་ནི་དོན་དམ་པར་ཆོས་ཐམས་ཅད་སྤྲོས་པའི་མཚན་མ་ཐམས་ཅད་དང་བྲལ་བ་
འོད་གསལ་སྟོང་པ་ཉིད་ཀྱི་རང་བཞིན་དུ་འདོད་ལ། ཀུན་རྫོབ་ཏུ་སྣང་བའི་དངོས་་
བོ་ཐམས་ཅད་ཆོས་ཉིད་རྟོགས་པའི་བྱིན་རླབས་ལས་ཡང་དག་པའི་ཀུན་རྫོབ་རྡོ་རྗེ་་
དབྱིངས་ཀྱི་དཀྱིལ་འཁོར་དུ་སྣང་བའི་ཕྱིར་ན། སྐྱེ་བོས་བརྟགས་པའི་སྣང་བ་རང་་་
རྒྱུད་པ་ཐམས་ཅད་དོན་ལ་མ་གྲུབ་པར་འདོད་དེ། ལྟ་རིམ་ལས། ཡོ་ག་དོན་དམ་རྣམ་
དག་པའི། །ཆོས་ཀྱི་དབྱིངས་ཀྱི་ཡེ་ཤེས་སུ། །རྟོགས་པའི་བྱིན་བརླབས་ལྷར་སྣང་བ། །
དེ་ཕྱིར་སྐྱེ་བོ་ལྟར་སྣང་འཕྲུལ། །ཞེས་གསུངས་པ་ལྟར་རོ། །ཁྱད་པར་བའི་དབང་དུ་
ན། ཀུན་གཟིགས་མི་ཕམ་པའི་ཞལ་ནས། མཉམ་ཉིད་ཀྱི་ལྟ་བ་གོང་མ་གཉིས་ལས་
ཁྱད་པར་འཕགས་པའི་དབང་གིས་བདག་དང་ལྷ་དོན་ལ་མཉམ་པར་མཐོང་བའི་ངེས་
ཞེས་ཀྱིས་ཀུན་རྫོབ་ཏུ་ཡང་ཆུ་ལ་ཆུ་བཞིན་མཉམ་པར་བྱས་ཏེ་བསྒོམས་ན་ཆོས་ཐམས་
ཅད་རང་སེམས་ཀྱི་སྣང་བ་ཙམ་ཡིན་པས་ཏིང་ངེ་འཛིན་གྱིས་དབང་བསྒྱུར་ན་ཇི་ལྟར་
རྣམིགས་པའི་ལྷ་མངོན་དུ་གྲུབ་པའི་ཕྱིར་ལྷའི་སྐུ་གསུང་ཐུགས་དང་ཕྲིན་ལས་ཀྱི་བདག་
ཉིད་ཕྱག་རྒྱ་བཞི་ཡི་ངོ་བོར་འབད་པས་བསྒྲུབ་པས་དེ་ཡི་ངོ་བོར་འགྲུབ་པའི་ངེས་པ་་
ཁྱད་བོར་ཅན་གྱི་ལྟ་བ་དང་ལྡན་པའོ། །ཞེས་གསུངས་པ་ལྟར་གོང་མ་གཉིས་ལས་་
བདེན་པ་གཉིས་ཀ་ཁྱད་པར་དུ་འཕགས་པར་ཤེས་པར་བྱའོ། །སྒོམ་པ་ལ་མཚན་
བཅས་དང་མཚན་མེད་གཉིས་ལས་དང་པོ་ནི། རྡོ་རྗེ་རྩེ་མོ་ལས། བྱང་ཆུབ་སེམས་ །
ནི་མ་བསྐྱེད་དང་། །ཐེ་ཚོམ་ལྡན་པ་ཉིད་དང་ནི། །བཀའ་བཞིན་དུ་ནི་མི་བྱེད་དང་། །
དད་པ་མེད་པས་འགྲུབ་མི་འགྱུར། །ཞེས་གསུངས་པའི་སྐྱོན་བཞི་དང་བྲལ་བའི་ལྡོག་
ཕྱོགས་ཡོན་ཏན་བཞི་ལྡན་གྱི་གང་ཟག་གིས་སྐྱབས་སེམས་སོགས་སྔོན་དུ་འགྲོ་བས།
བ 153 -



ལེའུ་བཅུ་པ།
ཆོས་ཐམས་ཅད་ལ་རྣམ་པར་མི་རྟོག་པ་ཉིད་ཀྱི་ངང་ལས་མངོན་བྱང་ལྔ་ཡི་སྒོ་ནས་ཀུན་
རྫོབ་ལྷའི་དཀྱིལ་འཁོར་དུ་བསྒོམ་པ་ཏིང་ངེ་འཛིན་དང་གནས་གསུམ་བྱིན་གྱིས་རླབས་
པ་དང་། དབང་བསྐུར་བ་དང་མཆོད་པའི་ཆོ་འཕྲུལ་གྱིས་དཀྱིལ་འཁོར་ཐམས་ཅད་
བྱིན་གྱིས་བརླབས་ཏེ་བདག་དང་ལྷ་ཡེ་ཤེས་སེམས་དཔར་ཏེ་སེམས་དཔའ་གཉིས་་་་
དབྱེར་མེད་དུ་བསྒོམ་པར་བྱས་ནས། མཆོད་པའི་བྱེ་བྲག་མེ་ཏོག་ལ་སོགས་པ་ཕྱི་ཡི་
མཆོད་པ། སྒེགས་སོགས་ནང་གི་མཆོད་པ། རིག་མ་བཅུ་དྲུག་གསང་བ་ཡི་མཆོད་པ་
གསུམ་གྱིས་མཆོད་ནས། སྐུ་ཉིད་ཕྱག་རྒྱ་ཆེན་པོ། གསུང་ཆོས་ཀྱི་ཕྱག་རྒྱ། ཐུག་དམ་
ཚིག་གི་ཕྱག་རྒྱ་དང་། ཕྲིན་ལས་ལས་ཀྱི་ཕྱག་རྒྱ་སྟེ་བཞི་ཡིས་རང་གི་སྒོ་གསུམ་བྱ་བ་
དང་བཅས་བ་ལ་ལྷའི་སྐུ་གསུང་ཐུགས་མཛད་པ་དང་བཅས་པས་རྒྱས་བཏབ་ཏེ་དམ་
ཡེ་གཉིས་མེད་ཀྱི་ངང་ནས་བཟླས་པ་ལ་བརྩོན་པ་སྟེ། འདི་ལ་གཙོ་བོ་ཙམ་བསྐྱེད་པ་
དང་པོའི་སྦྱོར་བ། གཙོ་འཁོར་ཡོངས་རྫོགས་བསྐྱེད་པ་དཀྱིལ་འཁོར་རྒྱལ་མཆོག་དང་།
ཡེ་ཤེས་པ་གཞུགས་པ་སོགས་ལས་རྒྱལ་མཆོག་སྟེ་དེ་ལྟ་བུའི་སྒོ་ནས་ཏིང་ངེ་འཛིན་ལ་
བརྩོན་པ་ནི་རགས་པ་ལྷ་ལ་དམིགས་པ་དང་། རྡོ་རྗེ་ལ་སོགས་པའི་ཕྱག་མཚན་ཤིན་
ཏུ་ཕྲ་བ་སྣ་རྩེ་སོགས་སུ་བསྒོམས་ནས་མཐར་མི་རྟོག་པར་འཇོག་པ་ནི་ཕྲ་བ་ཕྱག་མཚན་
ལ་དམིགས་པ་རྣམ་པ་གཉིས་སུ་གསུངས་སོ། །གཉིས་པ་མཚན་མེད་ཀྱི་རྣལ་འབྱོར་
ནི༑ དོན་དམ་མཚན་མ་མེད་པའི་གནས་ལུགས་དང་ཀུན་རྫོབ་རྡོ་རྗེ་དབྱིངས་ཀྱི་ལྷ་
སྣང་གཉིས་ཀ་གཉིས་སུ་མེད་པའི་ངང་ལ་མཉམ་པར་འཇོག་པའོ། །་
སྤྱོད་པ་ནི་གཙང་སྦྲ་ལ་སོགས་པ་ཕྱིའི་ཀུན་སྤྱོད་གྲོགས་ཙམ་དུ་བྱས་ནས་གཙོ་བོར་་་
ནང་གི་ཏིང་ངེ་འཛིན་ཟབ་མོ་དང་ལྡན་པའི་སྒོ་ནས་དངོས་གྲུབ་བསྒྲུབ་པའོ། །འབྲས་
བུ་ནི་ཇི་ལྟར་འདོད་པའི་དོན་གནས་སྐབས་སུ་ཐུན་མོང་གི་དངོས་གྲུབ་དང་མཐར་ཐུག་
མཆོག་གི་དངོས་གྲུབ་རིགས་ལྔ་སྟུག་པོ་བཀོད་པའི་ས་ལ་མངོན་པར་སངས་རྒྱས་་་
ཐོབ་ཏུ་རེ་བ་དང་ལྡན་པས། ཆགས་ཐོགས་མེད་པའི་འབྲས་བུ་ཡེ་ནས་གྲུབ་ཟིན་པ་
- 154 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དེ་ལ་རྩོལ་བའི་རེ་བ་འཇོག་པའི་ཏིང་ངེ་འཛིན་འདི་ཡིས་ཀྱང་ལྟ་སྤྱོད་བླང་དོར་བྱེད་་
པས་བླང་དོར་མེད་པའི་དོན་གྲུབ་པ་མེད་པ་སྟེ། ཀློང་ཆེན་རབ་འབྱམསཾ་ལས། དུས་
དང་གྲངས་ལ་ལྟོས་པའི་ཐེག་དམན་རྣམས། །མཁའ་ལ་ཤར་བའི་འཇའ་ཚོན་འཛིན་་
པ་ལྟར། །ཐུག་པའི་མཐའ་མེད་ཟིན་པའི་དུས་མེད་པས། །ནན་གྱིས་རང་སེམས་
བྱར་མེད་རྩོལ་བས་བཅིང་། །ཞེས་གསུངས་སོ། །
དེ་ལྟར་བྱ་སྤྱོད་རྣལ་འབྱོར་གྱི་རྒྱུད་ཕྱི་རྒྱུད་སྡེ་གསུམ་པོ་དེ་ནི་རྒྱལ་བ་ལོངས་སྤྱོད་རྫོགས་
པའི་སྐུ་ཡི་བསྟན་པ་ཡིན་པར་བཤད་དོ། །གསུམ་པ་སྤྲུལ་སྐུའི་བསྟན་པ་བཤད་པ་
ལ་བཞི་སྟེ། ཕྱི་བ་གསུམ་ཕྱིར་བསྟན་པ། གང་གི་དོན་དུ་གསུངས་པའི་རྒྱུ་མཚན།
འདུལ་བ་མདོ་སྡེ་མངོན་པ་གསུམ་གྱི་དབྱེ་བ་དོན་བསྡུ་བའོ། །དང་པོ་ནི།
དེ་ལ་སྟོན་པ་སྤྲུལ་པའི་སྐུ་ཡི་བསྟན་པ་ནི་གང་ཞེ་ན། རང་གི་ཡོངས་འཛིན་རྫོགས་་་
པའི་སངས་རྒྱས་སོགས་ལ་ཇི་ལྟར་ཉན་ཅིང་ཐོས་པའི་དོན་གཞན་ལ་སྟོན་ཅིང་སྒྲོག་་
པར་བྱེད་པས་ན་ཐོས་སྒྲོགས་སམ་ཉན་ཐོས་དང་། སྲིད་པ་ཐ་མའི་ཚེ་དགེ་བའི་བཤེས་
གཉེན་གཞན་ལ་མི་བརྟེན་པར་རང་གི་བྱང་ཆུབ་རང་གིས་ཐོབ་པར་བྱེད་པས་རང་རྒྱལ་
དང་༑ ཐེག་པ་དམན་པ་ལས་དམིགས་པ་ཆེན་པོ་ལ་སོགས་པ་ཆེན་པོ་བདུན་གྱིས་་
འཕགས་པས་ཐེག་པ་ཆེན་པོ་བྱང་ཆུབ་བསྒྲུབ་པའི་ཆེད་དུ་བྱ་དཀའ་བའི་སྤྱོད་པ་ལ་་་་
སེམས་མི་ཞུམ་པར་དཔའ་བས་བྱང་ཆུབ་སེམས་དཔའི་མདོ་སྡེ་གསུམ་ལ་ཕྱི་མཚན་་་་
ཉིད་ཐེག་པ་ཞེས་བཞག་པ་སྟེ། དེ་ཡང་སོ་སོའི་ལམ་དེས་རང་འབྲས་མཚོན་པར་བྱེད་
པས་མཚན་ཉིད་ཐེག་པའམ་ཕྱིའི་ཀུན་སྤྱོད་གཙོ་བོར་སྟོན་པས་ཕྱི་བ་ཞེས་སུ་བཤད་
པ་སྟེ་གསུམ་དུ་ཡོད་པ་ལས། དང་པོ་ཉན་ཐོས་ཀྱི་ཐེག་པའི་འཇུག་སྒོ་ནི། ཡང་འབྱེད་
འཕྲུལ་ལྡེ་ལས། ཉན་ཐོས་བདེན་བཞིའི་སྒོ་ནས་འཇུག །ཞེས་གསུངས་པ་ལྟར་
འཕགས་པའི་བདེན་པ་བཞི་ལ་བླང་དོར་འཇུག་ལྡོག་གི་སྒོ་ནས་འཇུག་པའོ། །ལྟ་བ་་
ནི་སྤྱིར་ཉན་ཐོས་ལ་ནང་གི་དབྱེ་བ་བྱེ་བྲག་སྨྲ་བ་དང་མདོ་སྡེ་བ་གཉིས་སུ་ཡོད་ཀྱང་་་་
ཐུན་མོང་དུ་གཟུང་འཛིན་དུ་སྣང་པའི་དངོས་པོ་འདི་ཐམས་ཅད་ལ་གཉེན་པོས་བཅོམ་
- 155 -



ལེའུ་བཅུ་པ།
པ་དང་བློས་གཞིག་ཅིང་དཔྱད་པར་བྱས་ན་རགས་པའི་སྣང་བ་ཐམས་ཅད་དོན་ལ་མ་
གྲུབ་པར་དུས་དང་སྐད་ཅིག་མའི་རང་བཞིན་ཡིན་པས་གང་ཟག་གི་བདག་དང་མཚན་
ཉིད་མི་མཐུན་པའི་ཕྱིར་ཕུང་པོ་བདག་མིན་ལ་དེ་ལས་གཞན་དུ་ཡང་བདག་ཡོད་པར་་་
མི་དམིགས་པས་ན་གང་ཟག་གི་བདག་མེད་པར་རྟོགས་ཀྱང་།གཟུང་འཛིན་རགས་
པའི་རྩོམ་གཞི་ཆ་མེད་གཉིས་དོན་དམ་དུ་ཡོད་པར་འདོད་ཅིང་ཀུན་བྱང་གི་ཆོས་ཐམས་
ཅད་གཞི་མེད་དུ་མ་རྟོགས་པས་ཆོས་ཀྱི་བདག་ཡོད་པར་ལྟ་བ་སྟེ། ཀུན་གསལ་ལས།
གང་ཟག་བདག་མེད་རྟོག་ཀྱང་ཆོས་ཉིད་བདག་མ་སྤངས། །ཆོས་ཀྱི་བདག་ནི་གཟུང་
འཛིན་གཉིས་སུ་སྣང་། །འཛིན་པའི་རྒྱུན་རྟོག་སྐད་ཅིག་འགགས། །རྟག་ཆད་གཉིས་
ལས་འདས་པ་ལྟར། །དཔེར་ན་ཆུ་བོ་གང་གཱ་བཞིན། །གཟུང་བྱ་ཀུན་རྫོབ་ཕར་བསལ་
ནས། །དོན་དམ་རྡུལ་ཕྲན་རྫས་སུ་འདོད། །དཔེར་ན་གཡག་རྔ་ནེའུ་སེང་བཞིན། །མདོ་
སྡེ་བྱེ་བྲག་རྣམ་གཉིས་འདོད། །ཅེས་སོ། ། །
སྒོམ་པ་ནི་འདོད་ཆགས་ཀྱི་གཉེན་པོར་མི་སྡུག་པ་དང་། ཞེ་སྡང་གི་གཉེན་པོར་བྱམས་
པ་ལ་སོགས་པ་དུག་གསུམ་གྱི་གཉེན་པོ་སོ་སོ་དང་ཐུན་མོང་དུ་བསམ་གཏན་དང་རྣམ་
ཐར་སོགས་ཞི་གནས་དང་བདེན་བཞི་རྣམ་པ་བཅུ་དྲུག་བསྒོམ་པ་ལྷག་མཐོང་རྣམས་
སོ། །སྤྱོད་པ་ནི་སོ་སོར་ཐར་བའི་ཚུལ་ཁྲིམས་ཡོངས་སུ་དག་པར་བསྲུང་བ་དང་སྦྱང་
བའི་ཡོན་ཏན་བཅུ་གཉིས་ལ་གནས་པར་བྱེད་པའོ། །འབྲས་བུ་ནི་གནས་སྐབས་ཀྱི་
འབྲས་བུ་རྒྱུན་ཞུགས་ལ་སོགས་པ་བདུན་དང་མཐར་ཐུག་གི་འབྲས་བུ་དགྲ་བཅོམ་་་
པ་ཉིད་ཐོབ་པའོ། །གཉིས་པ་རང་རྒྱལ་གྱི་ཐེག་པའི་འཇུག་སྒོ་ནི། སྔ་མ་ལས། རང་་
རྒྱལ་རྟེན་འབྲེལ་སྒོ་ནས་འཇུག །ཅེས་གསུངས་པ་ལྟར་རྟེན་འབྲེལ་བཅུ་གཉིས་ལ་
ལུགས་འབྱུང་ལྡོག་ཏུ་རྟོག་ཅིང་དཔྱོད་པའི་སྒོ་ནས་འཇུག་པ་དང་། ལྟ་བ་ནི་གང་ཟག་
གི་བདག་མེད་རྟོགས་པ་ཉན་ཐོས་དང་འདྲ་བ་ལ། ཆོས་ཀྱི་བདག་ལས་ནང་གི་ཤེས་
པ་སྐད་ཅིག་མར་སྐྱེས་པའི་རྟེན་འབྲེལ་གྱི་དབང་གིས་ཕྱི་རོལ་གྱི་སྣང་བ་རྨི་ལམ་གྱི་་་་་
་.
་.
་ ་
་
་
་.
• 156 -
: - :
;
…，:
.： ..



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རོལ་བ་ལྟར་སྣང་བ་ཙམ་ལས་རྡུལ་ཕྲན ཆ་མེད་ཀྱང་མ་གྲུབ་པར་རྟོགས་ཀྱང་གཟུང་་
བའི་དངོས་པོ་དེ་དག་གི་སྣང་གཞི་ཤེས་པ་སྐད་ཅིག་ཆ་མེད་བདེན་གྲུབ་ཏུ་འདོད་པས་
བདག་མེད་ཕྱེད་གཉིས་ཙམ་རྟོགས་པ་སྟེ། ཀུན་གསལ་ལས། གང་ཟག་བདག་མེད་
གོང་མཐུན་དེས་རྟོགས་ནས། །ཆོས་ཀྱི་ཁམས་ལ་ཕྱོགས་གཅིག་བདག་མེད་པ། །དེ་
ཉིད་མཚན་མར་ངོས་འཛིན་པ། །རང་རྒྱལ་ཞེ་འདོད་ལྟ་བ་ཡིན། །ཅེས་པ་ལྟར་རོ། །
སྒོམ་པ་ནི་བདེན་པ་བཞི་དང་རྟེན་འབྲེལ་ལུགས་འབྱུང་བཀག་ནས་ལུགས་ལྡོག་གི་
གནད་ལ་ངེས་པ་འདྲོང་བའི་ཚུལ་གྱིས་བསྒོམ་པའོ། །སྤྱོད་པ་ནི་ངག་གི་ཆོས་མི་གསུང་
པར་ལུས་ཀྱི་བརྡས་ཆོས་སྟོན་ཅིང་རྫུ་འཕྲུལ་ཡ་མ་ཟུང་གི་སེམས་ཅན་ལ་ཕན་འདོགས་
པ་སྟེ། མངོན་རྟོག་རྒྱན་ལས། གང་གང་དོན་ནི་གང་གང་ལ། །ཇི་ལྟ་ཇི་ལྟར་ཉན་
འདོད་པ། །དེ་དེ་ལ་དོན་དེ་དང་དེ། །སྒྲ་མེད་ཀྱང་ནི་དེ་ལྟར་སྣང་། །ཞེས་སོ། །འབྲས་
བུ་ནི་ཡིད་བཞིན་བདེ་བ་མཆོག་གི་སའམ་རང་རྒྱལ་དགྲ་བཅོམ་པའི་གོ་འཕང་ཐོབ་་་
པའོ༑ ༑གསུམ་པ་བྱང་ཆུབ་སེམས་དཔའི་ཐེག་པའི་འཇུག་སྒོ་ནི། ཡང་འབྱེད་ལས།
མདོ་སྡེ་བདེན་གཉིས་སྒོ་ནས་འཇུག་ཅེས་གསུངས་པ་ལྟར་ཀུན་རྫོབ་ཏུ་སེམས་ཅན་་་་
རྣམས་ཀྱི་དོན་དུ་སྨོན་འཇུག་བྱང་ཆུབ་ཀྱི་སེམས་རྣམ་པ་གཉིས་ལ་བརྟེན་ནས་བྱ་་་་
ཆུབ་ཆེན་པོའི་ལམ་ལ་འཇུག་པ་དང་། དོན་དམ་པར་ཆོས་ཐམས་ཅད་སྐྱེ་བ་མེད་པ་
སྤྲོས་བྲལ་སྟོང་བ་ཉིད་དུ་ཤེས་པའི་སྒོ་ནས་འཇུག་པར་བྱེད་པའོ། ། །
ལྟ་བ་ནི། ཆོས་དང་གང་ཟག་གི་བདག་མེད་གཉིས་ཀ་རྟོགས་པ་སྟེ། དེ་ཡང་ཐེག་པ་
ཆེན་པོའི་མདོ་སྡེ་ཟབ་པ་དང་རྒྱ་ཆེ་བའི་ཕྱོགས་སོ་སོར་བཀྲལ་ཚུལ་གྱི་དབང་གིས་་་་
དབུ་མ་དང་སེམས་ཙམ་པ་གཉིས་སུ་ཡོད་པ་ལས། དང་པོ་སེམས་ཙམ་པ་ནི་འདི་
ལྟར་གཟུང་འཛིན་གཉིས་སུ་སྣང་བའི་ཆོས་འདི་དག་ཐམས་ཅད་ནི་དོན་ལ་གྲུབ་པ་
མེད་པ་ཀུན་ཏུ་བརྟགས་པ་ཙམ་གྱིས་རང་བཞིན་ཡིན་པས་ཀུན་རྫོབ་ཀྱི་བདེན་པ་ཡིན་
པར་འདོད་ལ། དེ་དག་གང་ལས་སྣང་བའི་གཞི་གཞན་དབང་གི་ཤེས་པ་མཐར་ཐུག་
པ་རང་རིག་རང་གསལ་ཙམ་དོན་དམ་པར་གྲུབ་པར་འདོད་པ་དང་། དེའི་སྟེང་ན་་་
- 157 -



ལེའུ་བཅུ་པ།
གཟུང་འཛིན་ཀུན་བརྟགས་ཀྱི་ཆ་བདག་གཉིས་ཀྱིས་སྟོང་པའི་ཆོས་དབྱིངས་དེ་བཞིན་་
ཉིད་ཆོས་ཉིད་ཀྱི་ཚུལ་ཏུ་ཡོད་པ་ནི་ཡོངས་གྲུབ་སྟེ་དེ་གཉིས་ནི་ཆོས་ཅན་དང་ཆོས་ཉིད་
དོན་དམ་དུ་འདོད་པ་སྟེ། དེ་ལ་ཡང་ཡུལ་གྱི་རྣམ་པ་སྣ་ཚོགས་སུ་སྣང་བ་འདི་རྣམས་
ཐ་སྙད་དུ་ཤེས་པའི་རང་བཞིན་དུ་བདེན་པར་འདོད་པ་རྣམ་བདེན་པ་དང་། མི་བདེན་
པ་རྫུན་སྣང་ཙམ་དུ་འདོད་པ་རྣམ་རྫུན་པ་གཉིས་དང་རྣམ་བདེན་པ་ལའང་ཤེས་པས་
ཡུལ་ཤེས་ཚུལ་གྱི་སྒོ་ནས་ནང་གསེས་ཀྱི་དབྱེ་བ་གསུམ་དུ་ཡོད་དོ། ། །
གཉིས་པ་དབུ་མ་པས་ནི་གཟུང་འཛིན་གཉིས་སྟོང་གི་ཤེས་པ་ཙམ་ཡང་བདེན་གྲུབ་
ཏུ་མི་འདོད་པར་ཆོས་ཐམས་ཅད་སྟོང་བཞིན་དུ་སྣང་བའི་རྟེན་འབྱུང་ཟབ་མོའི་དོན་་་་
ལ་ཡིད་ཆེས་པའི་ལྟ་བ་དང་ལྡན་པ་སྟེ། དེ་ལ་ཡང་བདེན་གཉིས་དབྱེར་མེད་དུ་རྟོགས་
པའི་བློའི་རྩལ་འཕང་གིས་ཐལ་རང་གཉིས་སུ་ཡོད་པ་ལས། དང་པོ་རང་རྒྱུད་པས་ནི་
གནས་སྐབས་སུ་བདེན་གཉིས་སོ་སོར་བྱེ་བའི་སྒོ་ནས་དོན་དམ་པར་ཆོས་ཐམས་ཅད་
སྤྲོས་པ་ཐམས་ཅད་དང་བྲལ་པའི་སྟོང་པ་ཉིད་ཡིན་ཀྱང་། ཀུན་རྫོབ་ཏུ་ཐ་སྙད་ཀྱི་་
དངོས་པོ་རྣམས་ཀྱིས་རང་རང་གི་མཚན་ཉིད་འཛིན་ཅིང་མི་བསླུ་པ་དོན་བྱེད་ནུས་པའི་
ངོ་བོར་ཡོད་པར་འདོད་པ་དང་། མཐར་ཐུག་བདེན་གཉིས་སོ་སོའི་འཛིན་པ་དང་ཡང་
བྲལ་ནས་བདེན་གཉིས་དབྱེར་མེད་ཆེན་པོར་ལ་ཟློ་བར་བྱེད་པས་ན། ལམ་རིམ་གྱིས་
ས་ལྟ་བུ་ཡིན་པར་གསུངས་པ་སྟེ། དེ་ལའང་རང་རྒྱུད། གོང་འོག་སོགས་ནང་གི་དབྱེ་
བ་དུ་མ་ཡོད་དོ། །
གཉིས་པ་ཐལ་འགྱུར་པས་ནི་དང་པོ་ཉིད་ནས་ཆོས་ཐམས་ཅད་ཡོད་མེད་ཡིན་མིན་་
ལ་སོགས་པའི་སྤྲོས་པའི་མཐའ་ཐམས་ཅད་དང་བྲལ་བའི་རྣམ་གྲངས་མིན་པའི་དོན་
དམ་བདེན་གཉིས་དབྱེར་མེད་ཆེན་པོར་གཏན་ལ་འབེབ་པར་བྱེད་པས་ན་ལམ་ཅིག་
ཆར་བ་ལྟ་བུ་ཡིན་པར་གསུངས་སོ། །དེ་ལྟ་བུའི་དབུ་སེམས་གཉིས་ཀའི་སྒོམ་པ་ནི་
ཐེག་ཆེན་གྱི་ས་བཅུ་ལམ་ལྔ་དང་འབྲེལ་བའི་བྱང་ཆུབ་ཕྱོགས་ཀྱི་ཆོས་སུམ་ཅུ་རྩ་བདུན་
་
་ ་
་
་
.་
.
་ ， ....
，
་
- 158 -
，
-，



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྒོམ་པ་དང་། སྤྱོད་པ་ནི་ཕ་རོལ་ཏུ་ཕྱིན་པ་དྲུག་གིས་བསྡུས་པའི་བྱང་ཆུབ་སེམས་
དཔའི་སྤྱོད་པ་རྒྱ་མཚོ་ལྟ་བུ་ལ་བསྐལ་བ་གྲངས་མེད་གསུམ་ལ་སོགས་པར་སྤྱོད་པས་
འབྲས་བུ་ནི་བཅུ་གཅིག་ཀུན་ཏུ་འོད་ཀྱི་ས་ལ་མངོན་པར་རྫོགས་པར་སངས་རྒྱས་པར་
འདོད་པ་སྟེ། དེ་ལྟ་བུའི་མཚན་ཉིད་སྡེ་གསུམ་པོ་དེ་ནི་སྟོན་པ་སྤྲུལ་པའི་སྐུ་ཡི་བསྟན་
པ་ཡིན་ནོ། །གཉིས་པ་ནི། དེ་ཡང་མཚན་ཉིད་སྡེ་གསུམ་པོ་དེ་ཉིད་དོན་གང་གི་ཆེད་
དུ་གསུངས་པ་ཡིན་ཞེ་ན་འདི་ལྟར་སྟོན་པ་ཀུན་བྱེད་ང་ཡི་ངོ་བོ་གཅིག་གི་རྩལ་སྣང་་་
ལས་ཕྱི་འདོད་ཡོན་ལྔ་དང་ནང་ཡེ་ཤེས་ལྔ་ཡི་ངོ་བོར་རང་ཤར་དུ་ཕྱུང་པ་ལ། རང་
སྣང་དུ་མ་ཤེས་པར་གཟུང་འཛིན་རྒྱང་ཆད་དུ་བལྟས་པའི་དབང་གིས་འདོད་ཆགས་་་
ཞེ་སྡང་གཏི་མུག་སྟེ་དུག་གསུམ་རང་རྒྱུད་པའི་རྣམ་པར་བྱུང་སྟེ་དེས་སྒོ་ནསཾ་དགེ་སྡིག་
གི་ལས་སྣ་ཚོགས་བསགས་པའི་འབྲས་བུ་འགྲོ་དྲུག་གི་འཁྲུལ་སྣང་ཚད་མེད་པ་མཆེད་
པ་ཡིན་པས། དེ་དག་གི་རྒྱུ་ཉོན་མོངས་པ་དུག་གསུམ་པོ་དེ་འདུལ་བ་ཡི་གཉེན་པོར་
གསུངས་པ་ཡི་ནི་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་གི་གྲངས་སུ་གསུངས་པ་སྟེ། དེ་
ལ་འདོད་པའི་ཡོན་ཏན་རྣམ་པ་ལྔ་རུ་བྱུང་བ་ནི་གང་ཞེ་ན་གཟུགས་དང་སྒྲ་དང་དྲི་དང་
རོ་དང་རེག་བྱ་སྟེ་རྣམ་པ་ལྔ་ཡིན་ལ། དེ་ལྔ་པོ་ཀུན་བྱེད་བྱང་ཆུབ་ཀྱི་སེམས་གཉིས་་་་
མེད་ཡེ་ཤེས་ཆེན་པོའི་རང་མདངས་སུ་མ་ཤེས་པར་ཕྱི་རོལ་དུ་ཞེན་ཅིང་ཆགས་པ་
ལས་ཡུལ་ལྔ་བོ་ཡིད་དུ་འོང་བ་ལ་བརྟེན་ནས་འདོད་ཆགས་དང་ཡིད་དུ་མི་འོང་པ་ལ་
བརྟེན་ནས་ཞེ་སྡང་དང་བར་མ་ལ་བརྟེན་ནས་གཏི་མུག་རྣམ་པ་གསུམ་བྱུང་བ་ལ། དེ་
དག་འདུལ་བའི་གཉེན་པོར་སྟོན་པ་སྤྲུལ་པའི་སྐུ་ཉིད་ཚངས་སྤྱོད་ཆགས་བྲལ་གྱི་རྣམ་
པོར་སྣང་ནས་ཆོས་ཀྱི་རྣམ་གྲངས་བསྡུ་ན་སྡེ་སྣོད་རྣམ་པ་གསུམ་དུ་བསྟན་པ་ཡིན་་་་
ནོ༑ ༑གསུམ་པ་ནི། དེ་ལ་སྡེ་སྣོད་གསུམ་ནི་གང་ཡིན་ཞེ་ན་འདི་ལྟར་ཉོན་མོངས་པ་
འདོད་ཆགས་ཀྱི་རྟོག་པ་ཉི་ཁྲི་ཆིག་སྟོང་འདུལ་བའི་གཉེན་པོར་གསུངས་པ་ནི་ལྷག་
པ་ཚུལ་ཁྲིམས་ཀྱི་བསླབ་པ་གཙོ་བོར་སྟོན་པ་འདུལ་བ་ཡི་སྡེ་སྣོད་ཉི་ཁྲི་ཆིག་སྟོང་
གསུངས་པ་ཡིན་ལ། ཉོན་མོངས་པ་གཏི་མུག་གི་རྟོག་པ་ཉི་ཁྲི་ཆིག་སྟོང་འདུལ་བའི་
- 159 -



ལེའུ་བཅུ་པ།
གཉེན་པོར་གསུངས་པ་ནི་ལྷག་པ་ཏིང་ངེ་འཛིན་གྱི་བསླབ་པ་གཙོ་བོར་སྟོན་པ་མདོ་
སྡེའི་སྡེ་སྣོད་ཉི་ཁྲི་ཆིག་སྟོང་གསུངས་པ་དང༌། ཉོན་མོངས་པ་ཞེ་སྡང་གི་རྟོག་པ་ཉི་
ཁྲི་ཆིག་སྟོང་འདུལ་བའི་གཉེན་པོར་གསུངས་པ་ནི་ལྷག་པ་ཤེས་རབ་ཀྱི་བསླབ་པ་
གཙོ་བོར་སྟོན་པ་མངོན་པའི་སྡེ་སྣོད་ཉི་ཁྲི་ཆིག་སྟོང་གསུངས་པ་དང་། དུག་གསུམ་
ཆ་མཉམ་གྱི་རྟོག་པ་ཉི་ཁྲི་ཆིག་སྟོང་འདུལ་བའི་གཉེན་པོ་རུ་སྡེ་སྣོད་གསུམ་ལས་
བརྗོད་བྱ་གཙོ་ཆེ་ཆུང་མེད་པར་ཆ་མཉམ་པའི་སྡེ་སྣོད་བཞི་པོ་ཉི་ཁྲི་ཚིག་སྟོང་
གསུངས་པ་སྟེ། དེ་ལྟར་ན་ཉོན་མོངས་པའི་ཀུན་རྟོག་བརྒྱད་ཁྲི་བཞི་སྟོང་གི་གཉེན་
པོར་ཆོས་སྒོ་བརྒྱད་ཁྲི་བཞི་སྟོང་དུ་གསུངས་པ་ཡིན་ཏེ། ཚུལ་འདི་ལྟར་ཀློང་ཆེན་རབ་
འབྱམས་ཀྱི་རྒྱུད་ལས་ཀྱང་། མ་རིག་ལུས་ཅན་འཁྲུལ་པའི་སེམས་ཅན་ལ། །ཉོན་
མོངས་བརྒྱད་ཁྲི་བཞི་སྟོང་གནས་པ་ཡིན། །གཉེན་པོ་བརྒྱད་ཁྲི་བཞི་སྟོང་ཆོས་ཀྱང་
བཤད། །ཆོས་སྒོ་བསམ་འདས་དེ་སྙེད་ཀྱང་། །སྡེ་སྣོད་གསུམ་གྱིས་འདུལ་བ་ཡིན།
།འདོད་ཆགས་གཉེན་པོར་འདུལ་བ་དང་། །གཏི་མུག་གཉེན་པོར་མདོ་སྡེ་དང་། །ཞེ་
སྡང་གཉེན་པོར་མངོན་པ་རྣམས། ཀུན་ཀྱང་ཉི་ཁྲི་ཆིག་སྟོང་སྟེ། །དུག་གསུམ་ཆ་
སྙོམས་སྡེ་སྣོད་གསུམ། །ཆ་སྙོམས་ཉི་ཁྲི་ཆིག་སྟོང་གསུངས། །ཞེས་གསུངས་སོ། །
བཞི་བ་དོན་བསྡུ་ལ་ལྔ་སྟེ། གྲངས། ཐེག་པ། གསུང་རབ། རྒྱུ་འབྲས། གང་གིས་
གསུངས་པའི་དོན་བསྡུ་བའོ། །དང་པོ་ནི། དེ་ལྟར་མདོར་ན་གོང་དུ་བསྟན་པ་ལྟར་
སྡེ་སྣོད་གསུམ་ལ་ཉི་ཁྲི་ཆིག་སྟོང་ཚན་བཞི་གསུངས་པ་རྣམས་སྡོམ་པས་སྤྱི་རུ་ཆོས་་་་
སྒོ་བརྒྱད་ཁྲི་བཞི་སྟོང་གི་གྲངས་སུ་གསུངས་པ་དེ་མ་ལུས་པ་ཡང་དོན་དུ་དུག་གསུམ་གྱི་
རང་བཞིན་ཅན་གྱི་ཉོན་མོངས་པའི་རྟོག་པ་དེ་རྣམས་གཉེན་པོས་འདུལ་བ་ཁོ་ན་་་
ཕྱིར་དུ་གསུངས་པ་ཡིན་ནོ། །
གཉིས་པ་ནི། དེ་ལྟ་བུའི་ཆོས་སྒོ་བརྒྱད་ཁྲི་བཞི་སྟོང་པོ་དེ་དག་ཐམས་ཅད་ཚུར་བསྡུ་
ན་ཉན་ཐོས་རང་རྒྱལ་བྱང་ཆུབ་སེམས་དཔའ་སྟེ་མཚན་ཉིད་རྒྱུ་ཡི་ཐེག་པ་རྣམ་པ་་་
- 160 -



，་，
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གསུམ་དུ་འདུ་བ་སྟེ། བང་མཛོད་འཕྲུལ་ལྡེ་ལས། དབང་པོ་ཐ་མའི་དོན་དུ་ནི། །སྡེ་
སྣོད་གསུམ་གྱི་ཐེག་པ་བསྟན། །ཞེས་གསུངས་པ་ལ། དེ་ལྟར་ན་ཐེག་པ་གསུམ་པོ་
དེ་རྣམས་ཆོས་ཀྱི་སྒོ་ནི་མདོ་སྡེ་དང་འདུལ་བ་མངོན་པ་གསུམ་དུ་བསྟན་པ་དེ་ནི་བསྡུས་
པའི་དོན་ནོ་ཞེས་བསྟན་པ་ཡིན་ནོ། །
གསུམ་པ་ནི། དེ་ལྟ་བུའི་མཚན་ཉིད་མདོ་སྡེ་ཡི་ཐེག་པ་དེ་ལ་ཡང་ཕར་དབྱེ་བའི་
དབང་དུ་ན་གསུང་རབ་རྣམས་བཤད་ལུགས་མི་འདྲ་བའི་སྒོ་ནས་ཡན་ལག་བཅུ་དང་
གཉིས་སུ་ཡོད་དེ། འཕགས་པ་འཇམ་དཔལ་གྱི་བཤད་རྒྱུད་རིན་པོ་ཆེའི་ཕྲེང་བ་ལཾས།
འབྲིང་ནི་རྣམ་པ་བཅུ་གཉིས་ཏེ། །མདོ་དང་དབྱངས་དང་ལུང་དུ་བསྟན། །ཚིག་བཅད་
ཆེད་བརྗོད་གླེང་གཞིའི་སྡེ། །རྟོགས་བརྗོད་དེ་བྱུང་སྐྱེས་པའི་རབས། །རྒྱས་དང་རྨད་
བྱུང་གཏན་ལ་ཕབ། །ཡན་ལག་བཅུ་གཉིས་སྲིད་རྩ་བཏོན། །ཞེས་གསུངས་པ་ལྟར་
ཚིག་མདོར་བསྡུས་ཤིང་དོན་སྡེ་ཚན་དུ་བཅད་དེ་བཤད་པ་མདོ་ཡི་སྡེ་དང་། ཚིག་ལྷུག་
པའི་སྒོ་ནས་རྒྱས་པར་གསུངས་པ་དེ་དག་སླར་ཡང་ཚིགས་སུ་བཅད་པའི་དབྱངས་ཀྱི་
བསྙད་དེ་བཤད་པ་ནི་དབྱངས་བསྙད་དང་། མ་འོངས་པ་ན་འབྱུང་འགྱུར་གྱི་ཆོས་གང་
ཞིག་ལུང་བསྟན་པ་རྣམས་ནི་ལུང་དུ་བསྟན་པ་དང་། དང་པོ་ནས་ཚིགས་སུ་བཅད་པ་
ཁོ་ནས་གསུངས་པ་ནི་ཚིགས་བཅད་དང་། གཞན་གྱིས་མ་བསྐུལ་བར་སྟོན་པ་ཉིད་
ཀྱིས་ཆེད་དུ་བཀའ་སྩལ་བ་ནི་ཆེད་བརྗོད་དང་། གླེང་གཞི་ལ་བརྟེན་ནས་རྒྱ་ཆེར་་་་
གསུངས་པ་ནི་གླེང་གཞི་དང་། གང་ཟག་ད་ལྟ་བ་འགའ་ཞིག་གི་ངོ་མཚར་གྱི་ལོ་རྒྱུས་
བཤད་པ་ནི་རྟོགས་བརྗོད་དང་། སྔོན་བྱུང་གི་ཆོས་རྣམས་ཀྱི་ལོ་རྒྱུས་གསུངས་པ་ནི་
དེ་ལྟ་བུ་བྱུང་བ་དང་། བྱང་ཆུབ་སེམས་དཔའ་རྣམས་ཀྱི་སྐྱེ་བའི་ཕྲེང་བ་བཤད་པ་ནི་
སྐྱེས་རབས་དང་། ཟབ་ཅིང་རྒྱ་ཆེ་བའི་ཆོས་གང་ཞིག་ཤིན་ཏུ་རྒྱས་པའི་སྒོ་ནས་ཚད་
མེད་པར་གསུངས་པ་ནི་ཤིན་ཏུ་རྒྱས་པ་དང་། ཤིན་ཏུ་ངོ་མཚར་བའི་ཆོས་སྔར་མ་་་
གྲགས་པ་ལྟ་བུ་གསུངས་པ་ནི་རྨད་དུ་བྱུང་བ་དང་། བརྗོད་བྱ་གང་ཞིག་ཕྲ་ཞིབ་ནས་
སོ་སོར་གཏན་ལ་ཕབ་ཏེ་བཤད་པ་ནི་གཏན་ལ་དབབ་པའི་སྡེ་སྟེ། དེ་ལྟར་བཅུ་གཉིས་
-161 -



ལེའུ་བཅུ་པ།
སུ་བསྟན་པ་ནི་འབྲིང་དུ་བསྟན་པ་ཡིན་ནོ། །དེ་དག་བསྡུ་ན་སྡེ་སྣོད་གསུམ་དུ་འདུ་་
བའི་ཚུལ་ཀྱང་། དེ་ཉིད་ལས། བསྡུས་པ་སྡེ་སྣོད་གསུམ་དག་སྟེ། །མདོ་སྡེ་འདུལ་བ་
ཆོས་མངོན་ནོ། །དེ་ཡང་རྣམ་པ་བཞི་ཡིན་ཏེ། །གང་གསུངས་གང་དུ་གང་གི་ཕྱིར། །
ཚུལ་ནི་ཇི་ལྟར་བསྡུས་པའོ། །གང་ནི་བཅུ་དང་གཉིས་བཤད་པའོ། །གང་དུ་སྡེ་སྣོད་
གསུམ་དུ་འོ། །གང་ཕྱིར་རྣམ་པ་གསུམ་ཡིན་ཏེ། །གཉེན་པོའི་དོན་ཕྱིར་གསུམ་ཉིད་
དང་༑ ༑བསླབ་གསུམ་རྒྱུད་ལ་སྐྱེ་ཕྱིར་གསུམ། །ཆོས་དང་ཆོས་ཕྱིར་བསྡུ་བ་གསུམ། །
ཞེས་གསུངས་པ་ལྟར་གང་ཞིག་བསྡུ་བ་ནི་གསུངས་རབ་ཡན་ལག་བཅུ་གཉིས་སོ། །
གང་དུ་བསྡུ་ན་སྡེ་སྣོད་རྣམ་པ་གསུམ་དུ་བསྡུ་བ་དང༌། རྒྱུ་མཚན་ནམ་དགོས་པ་གང་
གི་ཕྱིར་བསྡུ་ན། ཐེ་ཚོམ་དང་སྤྱོད་པ་དང་ལྟ་བ་ཕྱིན་ཅི་ལོག་གསུམ་མམ་དུག་གསུམ་
གྱི་གཉེན་པོའི་དོན་གྱི་ཕྱིར་སོགས་རྣམ་པ་གསུམ་གྱི་ཕྱིར་དུ་བསྡུ་བ་ཡིན་ཞིང་། ཇི་
ལྟར་བསྡུ་བའི་ཚུལ་ལ་རྣམ་པ་གཉིས་སུ་གསུངས་ཏེ་བརྗོད་བྱའི་དོན་གྱི་སྒོ་ནས་བསྡུ་་
བ་དང་། རྗོད་བྱེད་ཚིག་གི་སྒོ་ནས་བསྡུ་བའོ། །
དང་པོ་དོན་གྱི་སྒོ་ནས་བསྡུ་བ་ནི་གང་ཞེ་ན། བསྒོམ་པ་གཙོ་བོར་སྟོན་པ་མདོ་སྡེ་དང་།
བསྲུང་སྡོམ་གཙོ་བོར་སྟོན་པ་འདུལ་བ་དང་། ལྟ་བ་གཙོ་བོར་སྟོན་པ་མངོན་པའོ། །
ལུང་གོང་གི་འཕྲོས་ལས། བསྡུ་ཚུལ་ལ་ནི་རྣམ་གཉིས་ཏེ། །དོན་དང་ཚིག་གི་སྒོ་ནས་
སོ༑ ༑དོན་ལ་རྣམ་པ་གསུམ་བཤད་དེ། །སྒོམ་པ་གཙོར་སྟོན་མདོ་ཡི་སྡེ། །བསྲུང་སྡོམ་
གཙོར་སྟོན་འདུལ་བ་ཡིན། །ལྟ་བ་གཙོར་སྟོན་མངོན་པ་ཡིན། །ཞེས་གསུངས་ཤིང་།
ཚིག་གི་སྒོ་ནས་བསྡུ་བ་ལ་ཐེག་པ་ཆུང་ངུའི་བསྡུ་ཚུལ་དང༌། ཐེག་པ་ཆེན་པོའི་བསྡུ་
ཚུལ་དང་། གཉིས་གའི་ཐུན་མོང་གི་བསྡུ་ཚུལ་གསུམ་ལས། དང་པོ་ལྟར་ན། སྔ་མ་
ལྔ་མདོ་སྡེ་དང་། དེ་རྗེས་གླེང་གཞི་ལ་སོགས་པ་རྣམ་པ་བཞི་འདུལ་བ་དང༌། རྒྱས་པ་
དང་རྨད་བྱུང་གཏན་དབབ་གསུམ་མངོན་པའོ། །གཉིས་པ་ཐེག་ཆེན་ལྟར་ན། རྒྱས་
པ་དང་རྨད་བྱུང་གཉིས་མདོ་སྡེ་དང་། མདོ་སྡེ་ནས་སྐྱེས་རབ་ཀྱི་བར་དགུ་ནི་འདུལ་བ་
- 162 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་། གཏན་ལ་ཕབ་པ་མངོན་པ་ཡིན་པར་གསུངས་ལ། ཐུན་མོང་བ་ལྟར་ན་དང་པོ་
ལྔ་ནི་མདོ་སྡེ་དང་། དེ་རྗེས་གླེང་གཞི་ལ་སོགས་པ་དྲུག་ནི་འདུལ་བ་དང་། གཏན་
དབབ་ནི་མངོན་པ་སྟེ། ལུང་གོང་གི་འཕྲོར། ཚིག་བསྡུ་རྣམ་པ་གསུམ་ཡིན་ཏེ། །ཐེག་
པ་ཆེ་ཆུང་ཐུན་མོང་གསུམ། །མདོ་སོགས་རིམ་ལྔ་མདོ་ཡི་སྡེ། །དེ་རྗེས་རྣམ་བཞི་
འདུལ་བ་སྟེ། །ཐ་མ་གསུམ་ནི་མངོན་པའོ། །
དེ་ནི་ཐེག་པ་ཆུང་ངུ་ཡིན། །རྒྱས་དང་རྨད་བྱུང་མདོ་ཡི་སྡེ། །མདོ་སོགས་དགུ་ནི་འདུལ་
བ་ལ། །གཏན་ལ་ཕབ་པ་མངོན་པ་སྟེ། །དེ་ནི་ཐེག་པ་ཆེན་པོའི་གཞུང་། །དང་པོ་ལྔ་
ནི་མདོ་ཡི་སྡེ། །དེ་རྗེས་དྲུག་ནི་འདུལ་བ་ཡིན། །ཐ་མ་མངོན་པ་ཐུན་མོང་གཞུང་། །
ཞེས་གསུངས་སོ། །དེ་ལྟར་ན་གསུང་རབ་ཡན་ལག་བཅུ་གཉིས་སུ་གསུངས་པ་དེ་ནི་
སྡེ་སྣོད་གསུམ་པོ་དེ་ལས་འབྲིང་དུ་སོ་སོར་དབྱེ་བའི་དོན་དུ་བསྟན་པ་ཡིན་ལ། རྒྱས་
པར་ནི་གོང་དུ་བཤད་པ་ལྟར་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་དུ་གསུངས་པ་རྣམས་
ཏེ༑ དེ་ཉིད་ལས། དེ་ལས་རྒྱས་པར་གསུངས་པ་ནི། །དུག་གསུམ་ཉོན་མོངས་ཆ་
མཉམ་པའི། །གཉེན་པོ་བརྒྱད་ཁྲི་བཞི་སྟོང་ངོ༌། །ཐེག་པ་སྣ་ཚོགས་ཐབས་ཚུལ་གྱིས། །
འགྲོ་བའི་དོན་ལ་སྟོན་པའོ། །ཞེས་གསུངས་སོ། །བཞི་པ་རྒྱུ་འབྲས་ནི། དེ་ལྟ་བུའི་
སངས་རྒྱས་སྤྲུལ་པའི་སྐུས་གསུངས་པའི་མཚན་ཉིད་ཐེག་པ་གསུམ་གྱིས་བསྟན་བྱའི་
གཙོ་བོ་ནི། དུག་གསུམ་གྱི་རྒྱུ་ལ་སྤྱད་པ་ལས་འབྲས་བུ་ཞེ་སྡང་གིས་དམྱལ་བ་དང་།
འདོད་ཆགས་ཀྱིས་ཡི་དྭགས་དང་། གཏི་མུག་གི་འབྲས་བུ་དུད་འགྲོ་སྟེ་ངན་སོང་་་
གསུམ་དུ་སྐྱེ་བ་ཡིན་པས་དེ་དག་སྤང་བྱའོ་ཞེས་སྤང་ཐབས་དང་བཅས་པ་བསྟན་པའི་་་་
སྒོ་ནས། སེམས་ཅན་རྣམས་རྒྱུ་དུག་གསུམ་པོ་དེ་ལས་བཟློག་ཏེ་ཡང་དག་པའི་ལམ་
ལ་དཀྲི་བའི་ཆེད་དུ་ལས་དཀར་ནག་ལ་སྤྱོད་པའི་དབང་གིས་དགེ་སྡིག་གཉིས་ཀྱི་
འབྲས་བུ་རིམ་པ་ལྟར་མཐོ་རིས་དང་ངན་སོང་རྣམ་པ་གཉིས་པོ་ཞེས་དགེ་སྡིག་ད་་་་
དག་ལ་བླང་དོར་བྱེད་པའི་ཚུལ་ནི་མཚན་ཉིད་རྒྱུ་ཡི་ཐེག་པ་གསུམ་པོ་དེ་ལས་ར་་་
ཏུ་བསྒྲགས་པ་ཡིན་ནོ་ཞེས་འདིས་རྒྱུ་ཡི་ཐེག་པ་ཞེས་པའི་རྒྱུ་མཚན་ཀྱང་བསྟན་པ་་་
- 163 -



ལེའུ་བཅུ་པ།
ཡིན་ཏེ། བང་མཛོད་འཕྲུལ་ལྡེ་ལས། མཚན་ཉིད་རྒྱུ་ཡི་ཐེག་པ་ནི། །དགེ་སྡིག་ལས་་
ཀྱི་རྒྱུ་བྱས་པས། །འབྲས་བུ་བདེ་དང་སྡུག་བསྔལ་འདོད། །ཆོས་སྤྱོད་དགེ་བས་རྒྱུ་
བྱས་ནས། །དེ་ཉིད་ལམ་དུ་ཁྱེར་བའི་ཕྱིར། །རྒྱུ་ཡི་ཐེག་པ་བསྟན་པ་ཡིན། །ཞེས་པ་
ལྟར་རོ། །ལྔ་པ་ནི། དེ་ལྟར་རྒྱུ་འབྲས་ལ་བླང་དོར་གྱིས་བརྩོན་པར་བྱེད་པའི་ཐེག་པ་
འདི་ནི་སྟོན་པ་སྤྲུལ་པའི་སྐུ་རྣམས་ཀྱིས་སྔར་ཡང་གསུངས་པ་དང་། ད་ལྟར་ཕྱོགས་
བཅུའི་ཞིང་ན་སྐུ་འཚོ་ཞིང་མངོན་སུམ་དུ་བཞུགས་པ་རྣམས་ཀྱིས་གསུང་བཞིན་པ་
དང་༑ ཕྱིས་སུ་འབྱོན་པར་འགྱུར་བ་རྣམས་ཀྱིས་ཀྱང་གསུང་བར་འགྱུར་ལ། དགེ་
སྡིག་བླང་དོར་བྱེད་པ་འདི་ལྟ་བུ་ཡི་དོན་ཐམས་ཅད་སྨྲ་བསམ་བརྗོད་དུ་མེད་པ་ཀུན་་་་
བྱེད་བྱང་ཆུབ་སེམས་ཀྱི་ཀློང་དུ་ལ་བཟླ་བར་བྱེད་པའི་དོན་དུ་གསུངས་པ་ཀུན་བྱེད་་་་
ཆོས་སྐུའི་བསྟན་པ་འདི་ནི་སྤྲུལ་སྐུའི་སྟོན་པ་རྣམས་ཀྱིས་སྔ་མ་འདས་པའི་དུས་སུ་མ་
གསུངས་ལ། ད་ལྟར་མི་གསུང་སྟེ། དེ་བཞིན་དུ་སྟོན་པ་སྤྲུལ་པའི་སྐུ་ཡིས་ཕྱིས་ཀྱང་
གསུང་པར་མི་འགྱུར་བ་དེ་བས་ན་སྤྲུལ་པའི་སྐུ་ཡི་བསྟན་པ་ནི་མཚན་ཉིད་རྒྱུ་ཡི་ཐེག་་
པ་གསུམ་པོ་འདི་ཉིད་ཡིན་པར་བཤད་དོ། །
གསུམ་པ་འཁོར་ཕུན་སུམ་ཚོགས་པ་རྒྱ་ཆེར་བཤད་པ་ལ་གཉིས་ཏེ། མདོར་བསྟན་
པ་དང་། ཆོས་སྐུ། ལོངས་སྐུ། སྤྲུལ་སྐུ་གསུམ་གྱི་འཁོར་རྒྱས་པར་བཤད་པའོ། ། །
དང་པོ་ནི། ཀྱེ་སེམས་དཔའ་ཆེན་པོ་སྟོན་པ་ཀུན་བྱེད་ང་ཡི་རང་བཞིན་སྟོང་གསལ་
ཐུགས་རྗེ་སྟེ་རྣམ་པ་གསུམ་གྱི་རྩལ་ལ་འཁོར་གྱི་དང་པོ་སྟོན་པ་སྐུ་གསུམ་དུ་ཤར་་་་
ཞིང་བྱུང་བ་སྟེ། དེ་ལྟ་བུའི་སྐུ་གསུམ་སྟོན་པ་གསུམ་གྱི་འཁོར་རྣམས་རིམ་པ་བཞིན་་
དུ་བསྟན་པ་ནི་འདི་ལྟར་རོ་ཞེས་མདོར་བསྟན་པའོ། །གཉིས་པ་ལ། ཆོས་སྐུ་ལོངས་་
སྐུ་སྤྲུལ་སྐུའི་འཁོར་གསུམ་ལས། དང་པོ་ཆོས་སྐུའི་འཁོར་ནི། ཀྱེ་སེམས་དཔའ་ཆེན་་
པོ་ཉོན་ཅིག་ཀུན་བྱེད་བྱང་ཆུབ་སེམས་ཀྱི་རང་བཞིན་སྟོན་པ་ཆོས་ཀྱི་སྐུ་ཡི་འཁོར་་་་
རྣམས་བསྟན་པ་ནི་གང་ཞེ་ན། ཀུན་བྱེད་རྒྱལ་པོ་ང་ཡིས་བྱས་ཤིང་རང་རྩལ་ལས་་་་
ལ
པ
- 164 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྤྲུལ་པའི་འཁོར་ནི་སྲིད་ཞི་གཉིས་ཀྱིས་བསྡུས་པའི་ཆོས་ཐམས་ཅད་ཀུན་རང་བྱུང་་་་
སྙིང་པོ་བྱང་ཆུབ་ཀྱི་སེམས་ང་ཡི་རང་བཞིན་གདོད་མའི་མགོན་པོ་ཆོས་ཀྱི་སྐུ་ཡི་འཁོར་
ཡིན་པས་ན། རིག་པ་བྱང་ཆུབ་ཀྱི་སེམས་རང་ངོ་ཤེས་པའི་སངས་རྒྱས་དང་། རང་ངོ་
མ་ཤེས་པས་འཁྲུལ་བ་ལྟར་སྣང་བའི་སེམས་ཅན་གྱི་ཁམས་སྣང་སྲིད་སྣོད་བཅུད་ཀྱིས་
བསྡུས་པ་འདི་ཐམས་ཅད་ཀུན་སྟོན་པ་ཆོས་ཀྱི་སྐུ་ཡི་འཁོར་དུ་མ་འདུས་པ་གཅིག་
ཀྱང་མེད་པས་ཐམས་ཅད་ཆོས་ཀྱི་སྐུ་ཡི་འཁོར་དུ་བཤད་དོ་ཅེས་གསུངས་སོ། །
གཉིས་པ་ལོངས་སྐུའི་འཁོར་ནི། ཀྱེ་སེམས་དཔའ་ཆེན་པོ་ཉོན་ཅིག་བྱང་ཆུབ་སེམས་
ཀྱི་ངོ་བོ་སྟོན་པ་ལོངས་སྤྱོད་རྫོགས་པའི་སྐུ་ཡི་འཁོར་རྣམས་བསྟན་པ་ནི། མོས་པས་
སྤྱོད་པ་དྲོད་རྩེ་མོ་བཟོད་པ་ཆོས་མཆོག་བཞི་ཡི་ས་ལ་བརྟེན་ནས་འཇིག་རྟེན་ལས་་་་
འདས་པ་ཡིས་དང་པོ་རབ་ཏུ་དགའ་བའི་ས་མནན་པ་ནས་བཟུང་སྟེ་ས་བཅུ་བ་ཆོས་
ཀྱི་སྤྲིན་གྱི་བར་གྱི་ས་བ་ཡི་བྱང་ཆུབ་སེམས་དཔའ་རྣམས་ཏེ། དེ་ནི་སྟོན་པ་ལོངས་
སྤྱོད་རྫོགས་པའི་སྐུ་ཡི་འཁོར་དུ་བསྟན་པ་ཡིན་ནོ། །་
གསུམ་པ་སྤྲུལ་སྐུའི་འཁོར་ནི། ཀུན་བྱེད་བྱང་ཆུབ་སེམས་ཀྱི་ཐུགས་རྗེའི་རོལ་རྩལ་
སྟོན་པ་སྤྲུལ་པའི་སྐུ་ཡི་འཁོར་རྣམས་བསྟན་པ་ནི། འདི་ལྟར་དངོས་པོའི་གནས་ཚུལ་
ལ་བྱིན་གྱིས་ལོག་པར་རྟོགས་པ་ལ་ཕྱྭ་དང་དབང་ཕྱུག་གཙོ་བདག་ལ་སོགས་པ་རྟོག་
པར་ལྟ་བ་མུ་སྟེགས་པ་དང་། ཚེ་སྔ་ཕྱི་དང་ལས་འབྲས་སོགས་མེད་པར་ལྟ་བས་ཆད་
བ་ལྟར་ཐུག་པ་གཉིས་དང་། གྲུབ་མཐས་བློ་མ་བསྒྱུར་ཞིང་ལས་འབྲས་ཡོད་མེད་སོགས་
ཅི་ཡང་མ་རྟོགས་པ་ལ། ཕྱི་མ་རྒྱང་དུ་འཐེན་ཞིང་ཚེ་འདི་གང་ལ་བཙན་ཕྱུག་ལ་སོགས་
པ་བསྒྲུབ་པའི་ཆེད་དུ་མཆོད་སྦྱིན་ཕྲ་མོ་བྱེད་པ་དང་ཕ་མེས་ཀྱི་མཚུན་གསོལ་བ་དང་
མོ་བོན་གཡང་བླན་ལ་སོགས་པ་ཚེ་འདིར་ཕན་པ་འབའ་ཞིག་བསྒྲུབ་པར་བྱེད་པ་རྒྱ་
འཕེན་དང་། འཇིག་རྟེན་ཐ་མལ་བ་རྣམས་ལས་ཀྱང་ཤིན་ཏུ་གླེན་ཞིང་རྨོངས་པ་ཕྱུགས་
ལྟ་བུ་རྒྱུ་འབྲས་དང་སྤང་བླང་ཅི་ཡང་མི་ཤེས་པས་ལྟ་བ་དང་གྲུབ་མཐའ་འདི་ཡིན་གྱི་
ངེས་པ་མེད་པ་ཕྱལ་བ་སྟེ་རྣམ་པ་བཞི་བོ་འདི་ཉིད་བླ་མེད་བྱང་ཆུབ་ཀྱི་ལམ་ལ་མ་་་་་
- 165 -
*ས
་་་ ，་ ，
་
， ，
，
༔
，
，
༔
, ：



ལེའུ་བཅུ་པ།
ཞུགས་ཤིང་ཕྱིན་ཅི་ལོག་པའི་ལམ་ལ་གཏན་དུ་གོལ་བར་གྱུར་བས། དེ་དག་གི་ཁམས་
དང་དབང་བོ་སེམས་ཀྱི་བྱེ་བྲག་རྣམས་ཡང་དག་པའི་ལམ་དུ་བསྒྱུར་བར་བྱེད་ཅིང་་་་
ཟག་མེད་རང་བྱུང་གི་ཐུགས་རྗེ་ཡིས་བྱིན་གྱིས་བརླབས་ནས་ལམ་ལ་རིམ་གྱིས་དྲངས་
བར་མཛད་པའི་འཁོར་དགེ་སློང་ཕོ་མོ་གཉིས་དང་དགེ་བསྙེན་ཕོ་མོ་གཉིས་ཏེ་རྣམ་་་
པ་བཞི་བོ་དེ་ནི་སྟོན་པ་སྤྲུལ་བའི་སྐུ་ཡི་འཁོར་དུ་བསྟན་པ་ཡིན་ནོ་ཞེས་གསུངས་་་་
སོ། །བཞི་བ་གནས་ཕུན་སུམ་ཚོགས་པ་རྒྱས་པར་བཤད་པ་ལ་གཉིས་ཏེ། མདོར་
བསྟན་པ་དང་། ཆོས་སྐུ་ལོངས་སྐུ་སྤྲུལ་སྐུ་གསུམ་གྱི་གནས་རྒྱས་པར་བཤད་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག་ཀུན་བྱེད་ང་ལས་བྱུང་བའི་སྟོན་པ་
སྐུ་གསུམ་གྱི་བཞུགས་པའི་གནས་གང་ཞིག་སྐུ་གསུམ་པོ་སོ་སོ་རང་རེ་ཡི་ཞེས་རང་་་
རང་གི་གནས་ཀྱི་ཁྱད་པར་བསྟན་པ་ནི་འཆད་འགྱུར་འདི་ཉིད་དོ་ཞེས་མདོར་བསྟན་
པའོ། །གཉིས་པ་རྒྱས་པར་བཤད་པ་ལ་གསུམ་ལས། དང་པོ་ཆོས་སྐུའི་གནས་ནི།
དེ་ལ་སྟོན་པ་ཆོས་ཀྱི་སྐུའི་གནས་ཀྱི་མཚན་ཉིད་ནི་འདི་ལྟ་སྟེ། གཟུང་འཛིན་གྱི་རྟོག་
པ་གང་གི་ཡང་འོག་ཏུ་མ་གྱུར་བའི་ཕྱིར་ན་འོག་མིན་གྱི་གནས་ཆོས་ཐམས་ཅད་ཀྱི་་་
འབྱུང་གནས་སུ་གྱུར་པས་ཆོས་ཀྱི་དབྱིངས་ཀྱི་ཕོ་བྲང་སྟེ། དེ་ནི་རྟོག་པའི་གྲྭ་ཟུར་ཤིན་
ཏུ་ཕྲ་བ་ལས་ཀྱང་འདས་ཤིང་ཆོས་རྣམས་ཀྱི་གནས་ལུགས་མཐར་ཐུག་པ་ཡིན་པས་་་་
ཡང་དག་དོན་གྱི་འོག་མིན་ཅེས་བཤད་པའི་རྒྱ་ཆད་ཕྱོགས་ལྷུང་དང་བྲལ་བའི་རང་་་་
བཞིན་དེ་རུ་སྟོན་པ་ཆོས་ཀྱི་སྐུ་ཉིད་དུས་གསུམ་འཕོ་འགྱུར་བྲལ་བའི་ངོ་བོར་བཞུགས་
པས་ན་དེ་ལྟ་བུའི་གནས་དེ་ནི་སྟོན་པ་ཆོས་ཀྱི་སྐུའི་བཞུགས་གནས་སུ་བཤད་དོ། །
གཉིས་པ་ལོངས་སྐུའི་གནས་ནི། འདི་ལྟར་སྟོན་པ་ལོངས་སྤྱོད་རྫོགས་པའི་སྐུ་ཡི་
གནས་བསྟན་པ་ནི། འཇིག་རྟེན་གྱི་གནས་གཟུགས་སུ་སྣང་བའི་མཚན་མ་ཀུན་གྱི་
སྟེང་དུ་གྱུར་པའམ་མཚན་མའི་སྤྱོད་ཡུལ་ཀུན་ལས་འདས་པ་འཇིག་རྟེན་གནས་ཀྱི་་་
འོག་མིན་ཁང་བུ་བརྩེགས་པ་ཡི་གཞལ་ཡས་ཁང་ཆེན་པོ་སྟེ། སྒྱུ་འཕྲུལ་རྡོ་རྗེ་ལས།
- 166 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཙང་མའི་རིས་དག་རབ་སྤང་བའི། །འོག་མིན་ཆེན་པོའི་གནས་མཆོག་ན། །
རིགས་བདག་ཕྱག་རྒྱ་ལྷུན་གྲུབ་སྐུ། །གཅིག་དང་དུ་མ་རྣམ་སྤངས་པ། །སངས་རྒྱས་
ཀུན་གྱི་སྤྱི་གཟུགས་ཏེ། །གདོད་ནས་ཐེག་ཆེན་མཛོད་ཉིད་ཕྱིར། །སྒྲིབ་པ་མཐའ་སྤངས་
གདུལ་བྱ་ལ། །སྐད་ཅིག་གཅིག་གིས་སྣང་བར་མཛད། །ཅེས་དང་། ཡིད་བཞིན་རིན་
པོ་ཆེའི་མཛོད་ལས། དེ་དག་གོང་ན་སྲིད་པ་ཐ་མའི་གནས། །འོག་མིན་རྣམ་མཛེས་
ས་བཅུ་ཐོབ་པའི་གནས། །དྭངས་ཤིང་གསལ་ལ་ཡོངས་སུ་རྫོགས་པ་ཡིན། །ཅེས་་་
གསུངས་པ་དེ་ནི་སྟོན་པ་ལོངས་སྤྱོད་རྫོགས་པའི་སྐུའི་བཞུགས་གནས་ཀྱི་འོག་མིན་
ཏུ་བཤད་པའོ། །གསུམ་པ་སྤྲུལ་སྐུའི་གནས་ནི། དེ་ལ་སྟོན་པ་སྤྲུལ་བའི་སྐུ་ཡི་གནས་
བསྟན་པ་ནི་གང་ཡིན་ཞེ་ན། འདི་ལྟར་མཆོག་གི་སྤྲུལ་བའི་སྐུ་ནི་སངསཾ་རྒྱས་རབ་་
བདུན་ནམ་དཔའ་བོ་བདུན་ཞེས་ཤཱཀྱ་ཐུབ་པ་དང་རྣམཾ་གཟིགས་གཙུག་དོར་ཅན་ལ་་
སོགས་པ་སྟེ། དེ་དག་གི་གནས་ནི་རྒྱ་གར་བྱ་རྒོད་ཕུང་པོའི་རི་དང་མ་ག་དྷ་ཡི་གནས་
ལ་སོགས་པ་ཡིན་པར་བསྟན་ཏེ། མདོར་ན་མི་མཐུན་ཕྱོགས་ཀྱི་དྲི་མས་ཤིན་ཏུ་དབེན་
པའི་ཡང་དག་པའི་ཐུགས་རྗེ་ཡི་རོལ་བར་སྤྲུལ་བ་སྣ་ཚོགས་ཚད་མེད་པར་སྣང་་་་
རྣམས་ནི་གནས་འདི་ན་བཞུགས་དང་འདིར་མི་བཞུགས་ཞེས་པའི་ངེས་པ་མེད་པར་
གདུལ་བྱ་གང་ཞིག་གནས་གང་དུ་ཐབས་ཅི་ལྟ་བུའི་འདུལ་བའི་དུས་ལ་བབ་པ་ན་གནས་
དེ་དང་དེ་ཉིད་དུ་གང་འདུལ་གྱི་རོལ་བ་སྒྱུ་མའི་ཆོ་འཕྲུལ་ལྟར་སྣང་བ་ཡིན་ནོ། །ཞེས་
གསུངས་སོ། ། ་
ལྔ་བ་ཞིང་ཁམས་ཕུན་གསུམ་ཚོགས་པ་རྒྱ་ཆེར་བཤད་པ་ལ་གཉིས་ཏེ། མདོར་བསྟན་
པ་དང་། ཆོས་སྐུ་ལོངས་སྐུ་སྤྲུལ་སྐུ་གསུམ་གྱི་ཞིང་ཁམས་རྒྱ་ཆེར་བཤད་པའོ། །དང་
པོ་ནི། ཀྱེ་སེམས་དཔའ་རྡོ་རྗེ་ཆེན་པོ་ཉོན་ཅིག་སྙིང་པོ་བྱང་ཆུབ་ཀྱི་སེམས་ཀུན་བྱེད་
ང་ལས་བྱུང་བའི་སྐུ་གསུམ་གྱི་སྟོན་པ་གསུམ་པོ་དེ་ཡི་གདུལ་བར་བྱ་བའི་ཞིང་ཁམས་
ཀྱི་ཁྱད་པོར་བསྟན་པ་ནི་འདི་ལྟར་རོ། །ཅེས་སོ། ། ་
གཉིས་པ་སྐུ་གསུམ་གྱི་ཞིང་ཁམས་རྒྱས་པར་བཤད་པ་ལ་གསུམ་ལས། དང་པོ་ནི།
- 167 -



ལེའུ་བཅུ་པ།
འདི་ལྟར་ཀུན་བྱེད་བྱང་ཆུབ་སེམས་ཀྱི་རང་བཞིན་ལས་བྱུང་བ་ཆོས་སྐུ་ཡི་སྟོན་པ་གང་
གི་འདུལ་བྱའི་ཞིང་ཁམས་ནི་རྒྱ་ཆད་ཕྱོགས་ལྷུང་དང་བྲལ་བ་སྤྲོས་བྲལ་ཆོས་ཀྱི་་སས་
དབྱིངས་ཀྱི་མཐའ་ཡིས་ཀླས་པ་དང་ནམ་མཁའི་ཁམས་ཀྱིས་ཕྱོགས་བཅུའི་འཇིག་་་་
རྟེན་ཐམས་ཅད་ལ་ཇི་ལྟར་ཁྱབ་པ་དེ་ཐམས་ཅད་སངས་རྒྱས་ཆོས་ཀྱི་སྐུ་ཡི་གདུལ་་་་
བའི་གནས་སུ་གྱུར་པ་འོད་གསལ་རྡོ་རྗེ་སྙིང་པོའི་ཞིང་ཁམས་ཞེས་བྱ་བ་ཡིན་ནོ། །
དེ་ཡང་ཀློང་ཆེན་རབ་འབྱམས་ལས། ཆོས་སྐུའི་སྟོན་པ་རིག་སྟོང་དང་། །ཆོས་སྐུའི་
གནས་ནི་འོག་མིན་ཉིད། །ཆོས་སྐུའི་འདུལ་ཞིང་ནམ་མཁའི་ཁམས། །ཆོས་སྐུའི་
འཁོར་ནི་རིག་པའི་མདངས། །ཆོས་སྐུའི་བསྟན་པ་རྣམ་པ་བཞི། །མ་ཧཱ་ཨ་ནུ་ཨ་ཏི་
དང་༑ ༑ཨ་ཏི་ཆེན་པོ་རྣམ་པ་བཞི། །ཞེས་པ་ལྟར་རོ་འདིར་ཨ་ཏི་ཆེན་པོ་ནི་ཐོད་རྒལ་
ལ་གསུངས་སོ། །
གཉིས་པ་ནི། སྟོན་པ་ལོངས་སྤྱོད་རྫོགས་པའི་སྐུའི་འདུལ་བའི་ཞིང་ཁམས་ནི་གང་
ཞེ་ན་སྟོན་པ་ཀུན་བྱེད་ང་ལས་བྱུང་བའི་རང་མདངས་འགོག་པ་མེད་པའི་རོལ་བ་ཡུལ་་
སྣང་གཟུགས་སྒྲ་དྲི་རོ་རེག་བྱ་ལྔ་པོ་ཇི་ལྟར་འདོད་པའི་ཡོན་ཏན་གྱིས་བརྒྱན་པའི་་་་་
ཕྱོགས་བཅུའི་ཞིང་ཁམས་ཐམས་ཅད་ནི་སྟོན་པ་ལོངས་སྤྱོད་རྫོགས་པས་གདུལ་བའི་
ཞིང་ཁམས་ཏེ། དེ་ལ་ནང་གསེས་སུ་རྣམས་སྣང་གངས་ཆེན་མཚོ་གཅིག་གི་སྐུ་ལུས་
ཀྱི་ཆ་ལ་བརྟེན་པའི་ཞིང་གི་བཀོད་པ་ཐམས་ཅད་སྡོམ་པ་ལ་གཞི་དང་སྙིང་པོ་མེ་ཏོག་
གིས་བརྒྱན་པའི་ཞིང་ཁམས་ཞེས་གསུངས་པ་དང་། དེ་འདྲ་རིགས་ལྔ་ཀ་ལ་ཚངས་
པ་ལྔ་སྒྲའི་ཞིང་ཁམས་ཞེས་པ་སྟེ་དེ་ལྟ་བུའི་ནམ་མཁའི་དབྱིངས་ཐམས་ཅད་མ་ཁྱབ་་་
པ་མེད་པ་རྣམས་ནི་ལོངས་སྐུའི་བསྟན་པའི་ཞིང་ཁམས་ཏེ། དེ་ཉིད་ལས། ལོངས་སྐུའི་
སྟོན་པ་གངས་ཆེན་མཚོ། །ལོངས་སྐུའི་གནས་ནི་ཁང་བུ་བརྩེགས། །ལོངས་སྐུའི་
འདུལ་ཞིང་སྣང་བ་རྣམས། །འདོད་པའི་ལོངས་སྤྱོད་ཁྱབ་ཚད་ཡིན། ལོངས་སྤྱོད་
རྫོགས་པའི་འཁོར་ནི་འདི་ལྟ་སྟེ། །མོས་སྤྱོད་བཞི་ཡི་ས་ལས་རབ་འདས་ནས། །དང་
- 168 -



AL ་་་
ན་
བ
，
་
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པོ་རབ་ཏུ་དགའ་བའི་ས་གནོན་ཏེ། །ས་བཅུ་ཆོས་ཀྱི་སྤྲིན་ལ་གནས་རྣམས་ཡིན། །
འདུལ་ཞིང་སྣང་བ་གསལ་བས་ཁྱབ་ཚད་ཏེ། །བསྟན་པ་ཀྲི་ཡ་ཨུ་པ་ཡོ་གའོ། །ཞེས་
སོ༑ ༑
གསུམ་པ་ནི། དེ་བཞིན་དུ་སྟོན་པ་སྤྲུལ་པའི་སྐུ་ཡི་འདུལ་བར་བྱ་བའི་ཞིང་ཁམས་
ནི༑ མཛོད་ལས། གླིང་བཞི་དང་ནི་ཉི་ཟླ་དང་།རི་རབ་དང་ནི་འདོད་ལྷ་དང་། །
ཚངས་པའི་འཇིག་རྟེན་སྟོང་ལ་ནི། །སྟོང་ནི་སྤྱི་ཕུད་ཡིན་པར་འདོད། །དེ་སྟོང་ལ་ནི་
སྟོང་གཉིས་པ། །བར་མའི་འཇིག་རྟེན་ཁམས་ཡིན་ནོ། །དེ་སྟོང་ལ་ནི་སྟོང་གསུམ་མོ། །
ཞེས་གསུངས་ལྟ་བུའི་སྟོང་གསུམ་གྱི་སྟོང་ཆེན་པོ་གཅིག་ན་གླིང་བཞི་རི་རབ་ལ་སོགས་
པ་བྱེ་བ་ཕྲག་བརྒྱ་རེ་ཡོད་པ་དེ་སངས་རྒྱས་སྤྲུལ་པའི་སྐུ་གཅིག་གི་འདུལ་ཞིང་ཡིན་་་་
པས་ན་ལྷོ་ཕྱོགས་འཛམ་བུའི་གླིང་ནི་བྱེ་བ་ཕྲག་བརྒྱ་ཞེས་མཆོག་གི་སྤྲུལ་སྐུ་རྣམས་་་་
ཀྱི་བཞུགས་གནས་དངོས་ཀྱིས་མཚོན་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་ཐམས་ཅད་དུ་གདུལ་བྱ་རང་རང་གི་ལས་དང་སྐལ་བ་དང་མཚམས་པར་་་་
རང་བྱུང་ཡེ་ཤེས་ཀྱི་རྩལ་དམིགས་པ་མེད་པའི་ཐུགས་རྗེ་ཆེན་པོས་རྒྱུད་དྲུག་གམ་འགྲོ་
བ་དྲུག་གི་སེམས་ཅན་རྣམས་འདུལ་བར་བྱེད་པ་ཡིན་ལ། དེ་ལྟ་བུའི་སྟོང་གསུམ་པོ་
དེ་ནི་སྤྲུལ་སྐུའི་སྟོན་པ་གཅིག་གི་འདུལ་ཞིང་ཡིན་པ་དེ་བཞིན་དུ། གཞན་ཡང་དེ་དང་
མཐུན་པའི་ཕྱོགས་བཅུའི་ཞིང་གི་བྱེ་བྲག་འཇིག་རྟེན་གྱི་ཁམས་ཚད་མེད་བསམ་གྱིས་
མི་ཁྱབ་པ་ཇི་སྙེད་ཡོད་པ་ཐམས་ཅད་ཀྱང་སྟོན་པ་སྤྲུལ་པའི་སྐུའི་འདུལ་ཞིང་དུ་བསྟན་
པ་ཡིན་ཏེ། སྔ་མ་ལས། སྤྲུལ་སྐུའི་གནས་ནི་ངེས་མེད་བྱ་རྒོད་རི། །སྟོན་པ་རབ་བདུན་
ཤཱཀ་ཐུབ་ལ་སོགས་པ། །འདུལ་ཞིང་བྱེ་བ་ཕྲག་བརྒྱའི་འཛམ་གླིང་སྟེ། །
འཁོར་ནི་ལྷ་མི་མུ་སྟེགས་བསྟན་གསོ་རྣམས། །དབང་པོ་སེམས་བསྒྱུར་ཐུགས་རྗེའི་
བྱིན་རླབས་ནས། །དགེ་སློང་ཕོ་མོ་དགེ་བསྙེན་ཕོ་མོ་བཞི། །མ་ངེས་སྣ་ཚོགས་སྤྲུལ་
སྐུའི་འཁོར་ཡིན་ཏེ། །བསྟན་པ་ཉན་ཐོས་རང་རྒྱལ་བྱང་སེམས་གསུམ། །སྐུ་གསུམ་
སྟོན་གནས་འཁོར་བསྟན་བཤད་པ་ཡིན། །ཅེས་གསུངས་པ་བཞིན་ནོ། །དྲུག་པ་དུས་
་་་ ་
་་ - 169 -
་་



ལེའུ་བཅུ་པ།
ཕུན་སུམ་ཚོགས་པ་ནི། གོང་དུ་བསྟན་པའི་སྟོན་པ་ཀུན་བྱེད་རྒྱལ་པོ་ང་ལས་བྱུང་བའི་
སྟོན་པ་ཆོས་ལོངས་སྤྲུལ་བའི་སྐུ་སྟེ་སྐུ་གསུམ་པོ་དེ་ནི་གང་ལས་བྱུང་པའི་རྒྱུ་ཡང་་་
དད་མེད་པར་གཅིག་ཏུ་མཐུན་ཅིང་འབྲས་བུ་རང་གི་ངོ་བོ་ལ་ཡང་བཟང་ངན་མེད་པར་
མཐུན་ལ་རང་བཞིན་ཡང་ཐ་དད་མེད་པར་གཅིག་པ་སྟེ། དེ་ཡང་རྒྱུ་ནི་ཀུན་བྱེད་བྱུང་
ཆུབ་ཀྱི་སེམས་སུ་སྐུ་གསུམ་པོ་ཀུན་མཐུན་ལ། རྒྱུ་དེ་ཉིད་ཀྱི་རྩལ་ལས་ཤར་བའི་་་་
འབྲས་བུ་སངས་རྒྱས་ཡིན་པར་ཡང་སྐུ་གསུམ་པོ་ཀུན་ཀྱང་མཐུན་པ་དང་། དེ་གསུམ་
གྱི་རང་བཞིན་ཆོས་ཉིད་དབྱིངས་ཀྱི་ངོ་བོ་ཆོས་སྐུ་འདུས་མ་བྱས་པའི་བདག་ཉིད་ཡང་
གཅིག་ལས་ཐ་དད་མེད་པར་བསྟན་པ་དེ་ཉིད་ཀྱི་ཕྱིར་ན་སྐུ་གསུམ་པོ་དེས་གདུལ་བྱ་
རྣམས་འདུལ་བའི་དུས་ལ་སྔ་ཕྱི་སོ་སོར་ཕྱེ་བ་མེད་པར་གཅིག་ཏུ་བསྟན་པ་ཡིན་ནོ། །
ཅེས་གསུངས་སོ། །
དེ་ལྟར་ཡང་བང་མཛོད་འཕྲུལ་ལྡེ་ལས། སྟོན་པ་སྐུ་གསུམ་ཚུར་བསྡུ་ན། །རྒྱུ་ཡི་དུས་
ན་བྱང་ཆུབ་སེམས་སུ་ཀུན་ཀྱང་གཅིག །འབྲས་བུའི་དུས་ན་སངས་རྒྱས་ཡིན་པར་
ཀུན་ཀྱང་གཅིག །འདུས་པའི་དུས་ན་སྔ་ཕྱི་མེད་པར་ཀུན་ཀྱང་གཅིག །ཆོས་སྐུའི་རང་
བཞིན་ངོ་བོར་རང་བཞིན་མེད་པར་གཅིག །ཅེས་གསུངས་སོ། །བདུན་པ་བཤད་
ལུགས་ཕུན་སུམ་ཚོགས་པ་རྒྱ་ཆེར་བཤད་པ་ལ་གཉིས་ཏེ། མདོར་བསྟན་པ་དང་། །
ཆོས་སྐུ་ལོངས་སྐུ་སྤྲུལ་སྐུ་གསུམ་གྱིས་རྒྱས་པར་བཤད་པའོ། །དང་པོ་ནི། སྟོན་པ་
རང་བྱུང་གི་ཡེ་ཤེས་ཆོས་སྐུ་ཀུན་བྱེད་རྒྱལ་པོས་རང་གི་རིག་རྩལ་ལས་ཤར་བའི་་་་་་
འཁོར་ལ། ཀྱེ་སེམས་དཔའ་ཆེན་པོ་ཡང་ཉོན་ཅིག་ཅེས་བོས་ནས་ཀུན་བྱེད་རྒྱལ་པོ་
ང་ལས་བྱུང་བ་ཡི་སྐུ་གསུམ་གྱི་སྟོན་པ་གསུམ་པོ་དེ་ཡིས་རང་རང་གི་འཁོར་རྣམས་
ལ་སྙིང་པོའི་ཆོས་ཀྱི་རང་བཞིན་ཚུལ་ཇི་ལྟ་བུ་ཡི་སྒོ་ནས་བཤད་པའི་ལུགས་སམ་་་་་
གསུངས་པའི་ཚུལ་ནི་གང་ཞེ་ན། འདི་ལྟར་སྟོན་པ་ཆོས་ཀྱི་སྐུས་ནི་ཉིད་ཀྱི་ཐུགས་་
རང་བྱུང་གི་ཡེ་ཤེས་ཀྱི་རྩལ་ལས་སྐྱེ་བའི་ཆོ་འཕྲུལ་དུ་ཤར་བའི་སྣང་བ་ཐམས་ཅད་་་་
- 170 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྒྲ་ཚིག་གིས་བརྗོད་པ་ལ་མི་ལྟོས་པར་སྐྱེ་མེད་ཡེ་སྟོང་ཆེན་པོའི་དགོངས་པའི་བྱིན་་་་
གྱིས་ཡེ་ནས་བརླབས་པའི་ཚུལ་གྱིས་བཤད་པ་དང་། ལོངས་སྤྱོད་རྫོགས་པའི་སྐུ་
ཡིས་ནི་འདི་ལྟར་སྣང་བའི་ཆོས་ཐམས་ཅད་འདོད་ཡོན་ལྔའི་རང་བཞིན་དུ་མ་སྤངས་་
རྒྱུན་དུ་རོལ་བའི་ཚུལ་གྱིས་ཡེ་ནས་རང་རྩལ་དུ་རྫོགས་པར་རང་གི་ངོ་བོས་མཚོན་ཏེ་
བཤད་པའམ་སྟོན་པར་བྱེད་པ་དང་། སྟོན་པ་སྤྲུལ་བའི་སྐུ་ཡིས་ནི་ཡན་ལག་དྲུག་ཅུ་
དང་ལྡན་པའི་གསུང་གིས་རྗོད་བྱེད་ཀྱི་ཚིག་དང་བརྗོད་བྱའི་དོན་རྣམས་བསྡེབས་སྦྱོར་
ལེགས་པའི་སྒོ་ནས་གདུལ་བྱའི་གང་ཟག་རྣམས་ཀྱི་རྣ་བའི་དབང་པོར་ཚིག་གི་དོན་
རྣམས་ནོར་འཁྲུལ་མེད་པར་སྟོན་པའོ། །
གཉིས་པ་རྒྱས་པར་བཤད་པ་ལ་གསུམ་ལས། དང་པོ་ནི། དེ་ལ་སྟོན་པ་ཆོས་ཀྱི་སྐུ་
ཡིས་བྱིན་གྱིས་བརླབས་ཀྱིས་ཇི་ལྟར་བཤད་པ་ཡི་ཚུལ་ནི། ཀུན་བྱེད་ང་ཡི་རང་བཞིན་
གདོད་ནས་སྐྱེ་བ་མེད་པ་མཐའ་གྲོལ་བློ་འདས་ཆེན་པོའི་དོན་སྟོན་འཁོར་དགོངས་པ་
དབྱེར་མེད་ཀྱི་ངང་ནས་བསྟན་པ་སྟེ། དེ་ཡང་སྒྱུ་འཕྲུལ་ལས། ཨེ་མ་ཧོ། ངོ་མཚར་
རྨད་ཀྱི་ཆོས། །རྫོགས་པའི་སངས་རྒྱས་ཀུན་གྱི་གསང་། །སྐྱེ་བ་མེད་ལས་ཐམས་ཅད་
སྐྱེས། །སྐྱེས་པ་ཉིད་ན་སྐྱེ་བ་མེད། །ཅེས་གསུང་བ་ལྟར་ཆོས་ཐམས་ཅད་གདོད་ནས་
སྐྱེ་བ་མེད་པ་ལས་སྐྱེ་བའི་ཆོ་འཕྲུལ་དུ་ཇི་ལྟར་སྣང་སྲིད་སྣོད་བཅུད་དུ་ཤར་བ་ཐམས་
ཅད་ཀུན་ཆོས་ཉིད་སྤྲོས་པ་དང་བྲལ་བ་དེ་ཉིད་ཀྱི་ངོ་བོ་རྩལ་སྣང་འགག་པ་མེད་པའི་
ཐུགས་རྗེ་ཡི་ཆོ་འཕྲུལ་དུ་ཕྱུང་བ་སྟེ། དེ་ལྟར་སྣང་དུས་ཉིད་ནས་རང་བཞིན་སྟོང་་་་
བའི་དབྱིངས་ཆོས་སྐུ་སྐྱེ་བ་མེད་པའི་དགོངས་པ་ལས་སྐད་ཅིག་ཀྱང་གཡོ་བ་མེད་པ་
དེ་བཞིན་དུ་འཁོར་རྣམས་ཀྱི་བློ་ལ་རང་གསལ་བ་ལ་ཆོས་སྐུས་བྱིན་གྱིས་བརླབས་་་་
ཀྱིས་བཤད་ཅེས་བྱའོ། །ཚུལ་དེ་ལྟར་དོན་གསལ་ལས་ཀྱང་། ཆོས་སྐུའི་ཕུན་སུམ་
ཚོགས་པ་ལྔ་། །སྟོན་པ་འགྱུར་མེད་ཆོས་ཀྱི་སྐུ། །བསྟན་པ་མི་ནུབ་རྒྱལ་མཚན་ནི། །
གསང་བ་རིག་པའི་རྒྱུད་ཆེན་ལྔ། །འདུས་པའི་འཁོར་ཚོགས་ཉིད་ལས་མི་གཞན་པ། །
རིགས་ལྔ་བདེ་གཤེགས་འོད་དུ་འབར་བ་ལྔ། །བཞུགས་གནས་སྐྱེ་མེད་ཆོས་ཀྱི་་་་
- 171 -



ལེའུ་བཅུ་པ།
དབྱིངས། །དུས་ནི་འདས་དུས་མ་བྱོན་སྔོན་རོལ་ནས། །རྟོག་མེད་སྟོན་པས་བྱིན་གྱིས་
བརླབས་ཀྱིས་བཤད། །ཉིད་ལས་མི་གཞན་སྐུ་ལྔ་རང་རང་གིས། །རྒྱུད་ཆེན་བྱིན་གྱི་
རླབས་ཀྱིས་སོ། །ཞེས་སོ། །གཉིས་པ་ནི། སྟོན་པ་ལོངས་སྤྱོད་རྫོགས་པའི་སྐུ་ཡིས་
ནི་ཚིག་དང་ཡི་གེའི་སྒོ་ནས་མི་འཆད་པར་ལོངས་སྐུ་རང་གི་སྐུ་ཡི་ཆ་བྱད་དམ་ངོ་བོ་་་
སྟོན་པར་བྱེད་པ་སྟེ། དེ་ཡང་ཇི་ལྟར་ན་གང་ཞིག་སྣང་པའི་ཆོས་རྣམས་ཐམས་ཅད་
ཀུན་སྟེ་གཟུགས་སྒྲ་དྲི་རོ་རེག་བྱ་ལ་སོགས་པ་ཡི་འདོད་པའི་ཡོན་ཏན་ལྔའི་ལོངས་
སྤྱོད་ཐམས་ཅད་ཡེ་ཤེས་རང་གསལ་ཆེན་པོའི་ངོ་བོ་མ་བཙལ་ལྷུན་གྱིས་གྲུབ་པའི་་་་་
ཚུལ་དུ་རྫོགས་པ་འདི་ལས་གཞན་ན་རྒྱལ་བ་ལོངས་སྐུའི་དགོངས་པ་གང་ཡང་མེད་་་་
པར་སྟོན་པས་ན་ལོངས་སྐུ་རང་གི་སྐུ་ཡི་ངོ་བོས་བཤད་ཅེས་ཀུན་བྱེད་ང་ཡིས་བཤད་
པ་ཡིན་ནོ། །ཞེས་པ་སྟེ། དེ་ཉིད་ལས། སྟོན་པས་ལོངས་སྐུའི་ཕུན་སུམ་ཚོགས་པ་ལྔ་
གསུངས་སོ། །
སྟོན་པ་རིགས་ལྔ་བདེ་བར་གཤེགས་པ་ལྔ། བསྟན་པ་གསང་བའི་རྒྱུད་ཆེན་ལྔ།
འདུས་པའི་འཁོར་ནི་སེམས་དཔའ་སེམས་མའི་ཚོགས། བཞུགས་པའི་གནས་ནི་ཡེ་
ཤེས་གཞལ་མེད་འོད་ཀྱི་ཀློང་། དུས་ནི་དེ་རྣམས་རིག་པ་ཡུལ་དུ་ཤར་བའི་ཚེ། ཚིག་
དང་ཡི་གེའི་སྒོ་ནས་མི་འཆད་པར། སྐུ་ཡི་ཆ་བྱད་སྒོ་ནས་སྟོན། ཅེས་སོ། །གསུམ་པ་
ནི༑ སྟོན་པ་སྤྲུལ་པའི་སྐུ་ཡིས་ཚིག་དང་ཡི་གེའི་སྡེབས་སྦྱོར་ལེགས་པ་ལ་བརྟེན་ནས་་
ཇི་ལྟར་བཤད་པ་ཡི་ཚུལ་ནི་གང་ཞེ་ན། ཇི་ལྟར་སྣང་བའི་ཆོས་ཕྱི་ནང་སྣོད་བཅུད་ཀྱི་
བསྡུས་པ་འདི་རྣམས་ཐམས་ཅད་ཀུན་ཡེ་ནས་སྟོན་པ་ལོངས་སྤྱོད་རྫོགས་པའི་སྐུ་ཡི་
ངོ་བོར་གྱུར་པ་རང་བྱུང་ཡེ་ཤེས་ཀྱི་རྩལ་གདངས་འགགས་མེད་དུ་ཤར་བ་ལས་གཞན་
དུ་མེད་ཀྱང་། དེ་ཐད་དྲང་དུ་སྟོན་པར་མཛད་པས་གདུལ་བྱ་རྣམས་ཀྱི་མ་རིག་སྟེ་
རྟོགས་པར་མི་ནུས་པ་དེས་ན་སྟོན་པ་ཐབས་ལ་མཁས་པས་བསྟན་པ་དམ་པའི་ཆོས་
ཞེས་བྱ་བའི་ཐེག་པའི་ཁྱད་པར་མི་འདྲ་བ་གདུལ་བྱ་རང་རང་གི་ཇི་ལྟར་འདོད་པའི་
，
，་
，
- 172 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བློ་དང་འཚམས་པར་སྡེ་སྣོད་གསུམ་གྱི་ཆོས་རྣམས་སྤྲུལ་བས་བརྗོད་བྱའི་དོན་རྣམས་
ཚིག་དང་ཡི་གེར་སྡེབས་ཏེ་སྒྲ་ཡི་ངོ་བོར་ཚངས་པའི་དབྱངས་ཀྱིས་བརྗོད་པས། རྗོད་
བྱེད་ཚིག་གི་སྒྲ་དེས་བརྗོད་བྱ་ཟབ་ཅིང་རྒྱ་ཆེ་བའི་དོན་དེ་དང་དེ་གོ་བར་བྱས་ནས་་་་
བསྟན་པ་ཡིན་པས་གང་ཞིག་བསྟན་པར་བྱ་བའི་དོན་དེ་ཐམས་ཅད་སྟོན་པ་སྤྲུལ་པའི་
སྐུས་ཚིག་གི་སྒྲ་སྡེབས་སྦྱོར་ལེགས་པ་དེ་ཡིས་བཤད་པ་ཡིན་ལ། དེ་ལས་བྱེ་བྲག་ཏུ་
ཀུན་ཏུ་བཟང་པོ་ཆོས་སྐུའི་སྟོན་པ་དེ་ཉིད་མཚན་རྫོགས་སྤྲུལ་པའི་སྐུ་རྡོ་རྗེ་འཆང་གི་་
རྣམ་པར་བཞེངས་ནས་རང་བཞིན་རྫོགས་པ་ཆེན་པོའི་རྒྱུད་རྣམས་ཇི་ལྟར་གསུངས་་་
བའི་ཚུལ་ནི། དེ་ཉིད་ལས། སྟོན་པ་སྤྲུལ་སྐུའི་ཕུན་སུམ་ཚོགས་པ་ལྔ་གསུངས་པ། །
སྟོན་པ་རྡོ་རྗེ་འཆང་ཆེན་ངས། །བསྟན་པའི་སྙིང་པོ་གསང་བའི་རྒྱུད་ཆེན་ལྔ། །དེ་
སོགས་ཕྱི་ནང་གསང་བས་བསྡུས་པ་རྣམས། །ཐུགས་ཀྱི་ཀློང་དུ་ཤེས་རབ་ཆེན་པོས་
བཀྲོལ། །མགུར་གྱི་བུམ་པར་ཡེ་ཤེས་རླུང་གིས་དྲིལ། །ཞལ་གྱི་ལྗགས་ལ་མ་འདྲེས་
གསལ་བར་བཀྲམ། །ཚེམས་ཀྱི་བར་ནས་ཚིག་དོན་སོ་སོར་བཤད། །ཡན་ལག་དྲུག་
ཅུ་སྡེབས་སྦྱོར་ལེགས་པར་བཤད། །ཁྱུང་ཆེན་ལྡིང་ཐབས་དོན་གྱི་སྤྱི་ཁོག་ཕུབ། །
སྟག་མོའི་མཆོངས་སྟབས་དཀྱུས་ཀྱི་ས་ཆེན་བཅད། །རུ་སྦལ་འགྲོས་ཀྱིས་ཚིག་གི་འབྲུ་་
རྣམས་བཅོམ། །སེང་གེའི་གདངས་སྐད་ལྟ་བས་ཐེག་བརྒྱད་ཟིལ་གྱིས་མནན། །གླག་
མོས་གཟན་འཛུམ་ལྟ་བུས་མན་ངག་འདྲིལ། །འདུས་པའི་འཁོར་ཚོགས་སངས་རྒྱས་
རབས་བདུན་ལ། །ལྷ་གནས་གསུམ་དུ་བདུད་རྩིའི་ཆར་ཆེན་ཕབ། །པདྨ་བརྩེགས་
པའི་གནས་མཆོག་རྣམ་གསུམ་མོ། །ཅེས་སོ། །
གཉིས་པ་ཀུན་བྱེད་ཉིད་ལ་ཕུན་སུམ་ཚོགས་པ་ཚང་བར་བསྟན་པ་ལ་གསུམ་སྟེ། ཕུན་
སུམ་ཚོགས་པའི་ཚང་ཚུལ་རྒྱུ་མཚན་དང་བཅས་པས་མདོར་བསྟན། སྣང་ཚུལ་དབྱེ་
བ་དང་བཅས་པས་རྒྱས་པར་བཤད། བཀོད་ཚུལ་རང་བཞིན་དང་བཅས་པས་དོན་
བསྡུ་བའོ། །དང་པོ་ལ་གསུམ་སྟེ། ཕུན་སུམ་ཚོགས་པ་གསུམ་གྱི་ཚང་ཚུལ། ཐ་དད་
དུ་སྨོས་ཀྱང་གཅིག་ཏུ་འདུ་བའི་རྒྱུ་མཚན། དེ་དག་གི་དོན་བསྡུ་བའོ། །དང་པོ་ལ་
- 173 -



ལེའུ་བཅུ་པ།
གཉིས་ཏེ། མདོར་བསྟན་པ་དང་། སྟོན་པ་བསྟན་པ་འཁོར་གྱི་རང་བཞིན་རྒྱས་པར་
བཤད་པའོ། །
དང་པོ་ནི། ཀྱེ་བཀའ་ཡི་སྡུད་པོ་སེམས་དཔའ་ཆེན་པོ་ཁྱོད་ཉོན་ཅིག་དང་ཀུན་བྱེད་
རྒྱལ་པོ་བྱང་ཆུབ་ཀྱི་སེམས་ང་ནི་སྟོན་པ་སྐུ་གསུམ་གྱི་ཕུན་སུམ་ཚོགས་པ་མ་ལུས་པའི་
ངོ་བོ་དབྱེར་མེད་གཅིག་གི་བདག་ཉིད་ཡིན་པའི་ཚུལ་འདི་ལྟ་སྟེ་ཞེས་སེམས་ཅན་་་་་
རྣམས་ཀྱི་ད་ལྟའི་སེམས་ཉིད་རང་བྱུང་གི་ཡེ་ཤེས་འདི་ལས་གཞན་ན་སྟོན་པ་སྐུ་གསུམ་
ཞིག་བཙལ་དུ་མེད་པར་མདོར་བསྟན་པའོ། །གཉིས་པ་ལ་སྟོན་པ་བསྟན་པ་འཁོར་
གསུམ་ལས། དང་པོ་སྟོན་པའི་རང་བཞིན་རྒྱས་པར་བཤད་པ་ནི། དེ་ལ་སྟོན་པ་སྐུ་
གསུམ་པོ་ཐམས་ཅད་ཀུན་བྱེད་བྱང་ཆུབ་ཀྱི་སེམས་གཅིག་གི་ངོ་བོ་ཡིན་ཚུལ་ཇི་ལྟར་་
ཞེ་ན། འདི་ལྟར་གནས་ལུགས་དོན་གྱི་ཡེ་ཤེས་མི་རྟོག་མཉམ་པ་ཆེན་པོ་བརྗོད་མེད་
བློ་འདས་བྱ་རྩོལ་ལས་འདས་པའི་རང་བཞིན་ཉིད་དུ་གནས་པ་དེ་ནི་ཆོས་དབྱིངས་
སྤྲོས་པ་ཐམས་ཅད་དང་བྲལ་བ་ཆོས་ཀྱི་སྐུ་ཡི་ངོ་བོ་ཡིན་ལ། དེའི་རང་བཞིན་འོད་
གསལ་བའི་ཡེ་ཤེས་ཀྱི་རང་རྩལ་རྩོལ་མེད་ཤུགས་འབྱུང་གི་ཚུལ་དུ་རང་སྣང་ཞིང་བྱུང་
བའི་སྐྱེ་བའི་ཆོ་འཕྲུལ་དུ་ཤར་བའི་གཟུགས་སྒྲ་དྲི་རོ་ལ་སོགས་པ་ཇི་སྙེད་པ་དེ་ཐམས་
ཅད་ནི་མ་སྤངས་རིག་པའི་རྒྱན་དུ་རང་ཤར་བ་ཡིན་པའི་ཕྱིར་ན། དེ་ནི་འདོད་པ་ཡི་
ཡོན་ཏན་རྣམ་པ་ལྔ་པོ་འབད་མེད་དུ་འབྱུང་པའི་རང་བཞིན་ཅན་ལོངས་སྤྱོད་རྫོགས་་
པའི་སྐུ་ཡིན་ལ། དམིགས་མེད་ཐུགས་རྗེ་ཆེན་པོའི་རང་རྩལ་འགགས་པ་མེད་པས་
གདུལ་བྱ་རྣམས་ཇི་ལྟར་འདུལ་བའི་སྐལ་བ་དང་འཚམ་པར་སེམས་ཅན་གྱི་དོན་མཛད་
པ་དེ་ནི་སྤྲུལ་པའི་སྐུ་ཡི་ངོ་བོ་ཡིན་པ་སྟེ། དེ་ལྟར་ན་སྟོན་པ་ཀུན་བྱེད་རྒྱལ་པོའི་རང་
བཞིན་སྟོང་གསལ་ཐུགས་རྗེ་རྣམ་པ་གསུམ་གྱིས་གདུལ་བྱ་གང་ལ་སྟོན་པ་གང་གིས་
འདུལ་པའི་སྐུར་སྟོན་པར་མཛད་པ་དེ་ལས་གཞན་ན་སྟོན་པ་སྐུ་གསུམ་ཞེས་བྱ་བ་
གང་ཡང་ཡོད་པ་མ་ཡིན་ནོ། །གཉིས་པ་ནི། དེ་བཞིན་དུ་བསྟན་པ་དམ་པའི་ཆོས་ཀྱང་
- 174 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གཞན་དུ་མེད་པར་ཀུན་བྱེད་བྱང་ཆུབ་སེམས་ཀྱི་རང་བཞིན་བརྗོད་དུ་མེད་པའི་གནས་
ལུགས་འོད་གསལ་སྤྲོས་པ་དང་བྲལ་བའི་དོན་དེ་ནི་བརྗོད་མེད་ཆོས་སྐུའི་བསྟན་པ་་་
ཡིན་ལ། དེ་ལྟ་བུའི་བརྗོད་མེད་བློ་ལས་འདས་པའི་དོན་དེ་གཟུགས་སྐུའི་སྟོན་་་་
གཉིས་ཀྱིས་གདུལ་བྱ་སོ་སོ་རང་རང་གང་ལ་གང་འཚམ་པར་བསྟན་པ་དེ་ཡིས་སེམས་
ཅན་རྣམས་ཀྱི་དོན་འབད་མེད་དུ་མཛད་པ་དེ་ནི་ལོངས་སྐུ་དང་སྤྲུལ་སྐུའི་བསྟན་པ་
ཕུན་སུམ་ཚོགས་པར་གསུངས་སོ། །གསུམ་པ་ནི། སྐུ་གསུམ་གྱི་སྟོན་པ་དེ་ཡི་འཁོར་
གྱི་རང་བཞིན་བསྟན་པ་ནི་གང་ཡིན་སྙམ་ན། དེ་ལ་ཆོས་སྐུའི་འཁོར་ནི་གང་ཞིག་བྱང་
ཆུབ་སེམས་ཀྱི་རྩལ་འགག་པ་མེད་པ་ལ་རང་སྣང་བའི་ཆོས་རྣམས་ཐམས་ཅད་དང༌།
ལོངས་སྐུའི་འཁོར་ནི་ས་བཅུའི་བྱང་ཆུབ་སེམས་དཔའ་གང་ཞིག་འོག་མིན་ཆེན་པོར་
འདུས་ནས་ཐེག་པ་ཆེན་པོའི་ཆོས་ལ་ལོངས་སྤྱོད་པ་རྣམས་དང་། སྤྲུལ་སྐུའི་འཁོར་ནི་
སྟོན་པ་སྤྲུལ་པའི་སྐུ་ཉིད་གང་དུ་སྣང་བའི་གནས་བྱ་རྒོད་སྤུང་རི་ལ་སོགས་པ་དེ་ལ་་་་
འདུས་ནས་དམ་པའི་ཆོས་ལ་ལོངས་སྤྱོད་ཅིང་སྟོན་པ་དེ་ཡི་གདུང་འཚོབ་པ་དང་བརྒྱུད་
པ་འཛིན་པ་དེ་ལ་ཕུན་སུམ་ཚོགས་པའི་འཁོར་ཞེས་སུ་བརྗོད་པར་བྱ་བ་ཡིན་ནོ། །
གཉིས་པ་ནི། སྙིང་པོ་རང་བྱུང་གི་ཡེ་ཤེས་ང་ཡི་རང་བཞིན་ནི་སྐུ་གསུམ་གྱི་རྒྱལ་བ་
མ་ལུས་པའི་སྟོན་པ་ཕུན་སུམ་ཚོགས་པའི་ཆོས་ཀུན་བྱེད་པའི་རྒྱལ་བོ་བྱང་ཆུབ་ཀྱི་
སེམས་ཏེ། དེ་ལྟ་བུའི་ཀུན་བྱེད་བྱང་ཆུབ་ཀྱི་སེམས་གཅིག་གི་རང་བཞིན་ལ་དབྱེ་བ་
རྣམ་པ་གསུམ་དུ་བསྒྲུངས་བ་ནི་འདི་ལྟ་སྟེ། གང་ཞེ་ན་སྟོན་པ་ཀུན་བྱེད་རྒྱལ་པོ་ང་ཉིད་
རང་གི་ངོ་བོ་དང་། ང་ཡི་རང་བཞིན་དང་། ང་ཡི་བྱས་པའི་ཆོས་དང་རྣམ་པ་གསུམ་
མོ༑ ༑
དེ་ལ་ང་ཉིད་ཀྱི་ངོ་བོ་ནི་སྐུ་གསུམ་གྱི་སྟོན་པ་ཀུན་བྱེད་པའི་རྒྱལ་པོ་སྟེ་དུས་གསུམ་་
སངས་རྒྱས་ཀུན་གྱི་མེས་པོ་ཡིན་ལ། ང་ཡི་རང་བཞིན་ནི་འཇུག་སྒོ་དང་ལྟ་བ་དང་་
དམ་ཚིག་དང་སྤྱོད་པ་ལ་སོགས་པ་རྣམ་པ་བཅུར་བསྟན་པ་དེ་ནི་རྒྱལ་བའི་བསྟན་པ་་
ཀུན་གྱི་སྙིང་པོར་བཤད་པ་དང་། ཀུན་བྱེད་ང་ཡིས་བྱས་པའི་ཆོས་རྣམས་ནི་གང་ཞེ་
- 175 -



ལེའུ་བཅུ་པ།
ན་དུས་གསུམ་གྱི་སངས་རྒྱས་ཐམས་ཅད་དོན་ལ་སྔ་ཕྱི་མེད་པར་འདུས་མ་བྱས་ཡེ་་་
འབྱམས་མཉམ་པ་ཆེན་པོ་གཅིག་ན་བཞུགས་པའི་སངས་རྒྱས་དང་། འདོད་གཟུགས་
གཟུགས་མེད་ཀྱི་ཁམས་གསུམ་ན་གནས་པའི་འགྲོ་བ་རིགས་དྲུག་གི་སེམས་ཅན་
གང་ཇི་སྙེད་པ་ཐམས་ཅད་ཀུན་བཟང་ངན་གྱི་དབྱེ་བ་མེད་པར་རང་སྣང་ཉག་
གཅིག་ཡིན་པས་འཁོར་གྱི་དམ་པར་བྱས་པ་སྟེ། དེ་ལྟར་ཀུན་བྱེད་བྱང་ཆུབ་ཀྱི་སེམས་
གཅིག་གིས་ཕུན་སུམ་ཚོགས་པ་ཐམས་ཅད་ཚང་བར་བྱས་པ་ཡིན་པས་ན་འཁོར་གྱི་
གདུལ་བྱ་རྣམས་ལ་བསྟན་པ་བྱང་ཆུབ་སེམས་ཀྱི་རང་བཞིན་སྟོན་པར་མཛད་པ་ལ་
གང་ཞིག་ཚང་དགོས་པ་སྟོན་འཁོར་བསྟན་པ་གསུམ་པོ་ཀུན་བྱས་ཤིང་ཕུན་སུམ་
ཚོགས་པར་མཛད་པའོ། །གསུམ་པ་ནི། དེ་ལྟར་བྱང་ཆུབ་སེམས་ཀྱི་རང་བཞིན་
བརྗོད་མེད་དོན་གྱི་གནས་ལུགས་གང་ཞིག་སྟོན་པར་བྱེད་པ་ལ་གང་དག་མེད་ན་མི་
འབྱུང་བས་ཚང་དགོས་པ་ནི་སྟོན་པར་བྱ་བའི་ཆོས་དང་། དེ་ཉིད་གང་གིས་སྟོན་པ་
པོ་དང་། དེས་གང་ལ་སྟོན་པའི་ཡུལ་འཁོར་གསུམ་སྟེ། དེ་ལྟ་བུའི་དགོས་པ་ཀུན་མ་
ཚང་བ་མེད་པར་ཚོགས་པ་ལ་ཀུན་བྱེད་ང་ཡི་ཕུན་སུམ་ཚོགས་པར་བཤད་དོ་ཞེས།
སྟོན་པའི་རང་བཞིན་རྣམ་པ་གསུམ་དུ་བསྟན་ཏོ། །
འདི་ལྟར་སྐྱེ་མེད་འཕོ་འགྱུར་དང་བྲལ་བ་ཆོས་ཀྱི་སྐུ་དང་། ཡེ་ཤེས་གསལ་བའི་སྣང་
ཆ་ལོངས་སྤྱོད་རྫོགས་པའི་སྐུ་དང་། ཐུགས་རྗེའི་རོལ་རྩལ་འགགས་མེད་དུ་ཤར་བ་
སྤྲུལ་པའི་སྐུ་སྟེ། དེ་ལྟ་བུའི་སྐུ་གསུམ་པོ་གང་གིས་འདུལ་བར་བྱ་བའི་གདུལ་་་་་
རྣམས་ཀྱི་ངོར་སྟོན་པ་སྐུ་གསུམ་དུ་སྣང་བ་དེ་ལ་སྐུ་གསུམ་པོ་རང་རང་ཉིད་དང་མཐུན་
པའི་གནས་དང་དུས་དང་འཁོར་དང་བསྟན་པ་ཐམས་ཅད་མ་ཚང་བ་མེད་པས་ཕུན་་་་
སུམ་ཚོགས་པར་སྣང་བ་ཡིན་ནོ་ཞེས་པ་སྟེ། མདོ་བཅུ་ལས། སྟོན་པ་བྱང་ཆུབ་སྙིང་
པོ་ནི། །ཆོས་ཉིད་དབྱིངས་ཀྱི་གནས་ཆེན་དུ། །སངས་རྒྱས་སེམས་ཅན་འཁོར་ཚོགས་
ནས། །སྔ་ཕྱི་མེད་པའི་བསྟན་པ་ནི། །རང་རིག་ཡེ་ཤེས་རིག་པའི་རྒྱལ། །རང་བཞིན་
- 176 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྣམ་པ་གསུམ་སྣང་སྟེ། །མི་གནས་སེམས་ཀྱི་རང་བཞིན་དང་། །རང་བྱུང་ཡེ་ཤེས་རང་
བཞིན་དང་། །ཐུགས་རྗེ་སྤྲུལ་པའི་རང་བཞིན་ནོ། །བྱང་ཆུབ་སེམས་ཀྱི་རང་བཞིན་
ནི༑ ༑མི་གནས་ཆོས་ཀྱི་སྐུ་རུ་བཞུགས། །རང་བྱུང་ཡེ་ཤེས་རང་བཞིན་ནི། །རྫོགས་
པའི་ལོངས་སྤྱོད་སྐུ་རུ་བཞུགས། །ཐུགས་རྗེ་སྤྲུལ་པའི་རང་བཞིན་ནི། །རྣམ་པ་ཅིར་
ཡང་སྤྲུལ་ཏེ་བཞུགས། །ཞེས་གསུངས་པ་ལྟར་རོ། །གཉིས་པ་སྣང་ཚུལ་དབྱེ་བ་དང་
བཅས་པས་རྒྱས་པར་བཤད་པ་ལ་གསུམ་སྟེ། སྟོན་པ་གསུམ་གྱི་སྣང་ཚུལ། སྐུ་གསུམ་
མཛད་པའི་འཕྲོ་ཚུལ། དཀོན་མཆོག་གསུམ་གྱི་ཚང་ཚུལ་ལོ། །དང་པོ་ལ་གཉིས་ཏེ།
མདོར་བསྟན་པ་དང་། ཆོས་སྐུ་ལོངས་སྐུ་སྤྲུལ་སྐུ་གསུམ་དུ་སྣང་བས་རྒྱས་པར་བཤད་
པའོ། །དང་པོ་ནི། སྐུ་གསུམ་གྱི་སྟོན་པའི་ཡང་སྟོན་པར་གྱུར་པ་ཆོས་སྐུ་ཀུན་བྱེད་རྒྱལ་
པོ་ངས་ང་ཡི་རང་བཞིན་གཅིག་ལ་དབྱེ་བ་རྣམ་པ་གསུམ་དུ་བསྟན་པ་དེ་གང་ཡིན་ཞེ་
ན་ཀུན་བྱེད་བྱང་ཆུབ་སེམས་ཀྱི་འཁོར་གྱི་དང་པོ་སྟོན་པ་སྐུ་གསུམ་གྱི་རྣམ་པར་ཤར་
བ་འདི་རྣམས་ཡིན་ནོ། །
གཉིས་པ་ནི། འོ་ན་སྟོན་པ་སྐུ་གསུམ་པོ་དེ་ནི་ཇི་ལྟ་བུ་ཞེ་ན། འདི་ལྟར་རིག་པ་བྱང་
ཆུབ་སེམས་ཀྱི་རང་བཞིན་གདོད་ནས་མ་སྐྱེས་ཤིང་ཡུལ་སེམས་གཟུང་འཛིན་དང་་་་
བྲལ་བའི་རང་བཞིན་སྤྲོས་བྲལ་འདུས་མ་བྱས་པ་ཀ་དག་རང་བྱུང་གི་ཡེ་ཤེས་སྐྱེ་མེད་
བསམ་བརྗོད་ལས་འདས་པ་དེ་ནི་འཁོར་གྱི་དང་པོ་སྟོན་པ་ཆོས་སྐུར་ཤར་པ་ཡིན་ལ་
དེ་ལྟ་བུའི་ཆོས་ཀྱི་དབྱིངས་རང་བཞིན་གྱིས་རྣམ་པར་དག་པ་སྐྱེ་བ་མེད་པའི་ཀློང་ལས་
སྐྱེ་བའི་ཆོ་འཕྲུལ་འོད་གསལ་ལྷུན་གྱིས་གྲུབ་པའི་ཡེ་ཤེས་རང་བྱུང་ཀུན་ཏུ་བཟང་པོའི་
རོལ་བར་ཤར་བ་དེ་ནི་འདོད་ཡོན་ལྔའི་རང་བཞིན་ཟག་མེད་བདེ་བ་ཆེན་པོར་ལོངས་
སྤྱོད་པས་སྟོན་པ་ལོངས་སྤྱོད་རྫོགས་པའི་སྐུ་རུ་ཤར་བ་དང་། གདུལ་བྱའི་མོས་པ་
སྣ་ཚོགས་དང་མཐུན་པར་ཇི་ལྟར་འདོད་པ་བཞིན་དུ་སྤྲུལ་པའི་རོལ་བ་ཚད་མེད་པ་་་
བྱུང་ནས་ནི། གདུལ་བྱ་དེ་ཡི་རང་རང་སོ་སོའི་སྐལ་བ་དང་མཐུན་པར་སེམས་ཅན་
ཀུན་ཀྱང་ཚིམ་པར་བྱེད་པ་དེ་ནི་སྣ་ཚོགས་སྤྲུལ་པའི་སྐུ་ཞེས་སུ་བཤད་པ་ཡིན་ནོ། །
-177-
，



ལེའུ་བཅུ་པ།
གཉིས་པ་ལ་བཞི་སྟེ། འཁོར་གྱི་སྣང་བ་དང་མཐུན་པར་སྟོན་པའི་སྣང་ཚུལ། དེའི་བློ་
དང་མཐུན་པར་བསྟན་པའི་སྣང་ཚུལ། སྐུ་གསུམ་གང་ལ་སྣང་བའི་རང་བཞིན། ཕྲིན་
ལས་གང་དུ་འཇུག་པའི་དུས་ཚིགས་སོ། །དང་པོ་ནི། དེ་ལྟ་བུའི་རྒྱལ་བ་སྐུ་གསུམ་གྱི་
སྟོན་པ་ཞེས་ཡོངས་སུ་གྲགས་པ་དེ་རྣམས་འཁོར་གྱི་ཕྱོགས་གང་དུ་མཐོང་ཞིང་སྣང་་་
བར་མཛད་པ་ཡི་ཚུལ་ནི་འདི་ལྟར་ཆོས་སྐུའི་འཁོར་ནི་དུས་གསུམ་གྱིས་སངས་རྒྱས་་
རྣམས་དང་། ལོངས་སྐུའི་འཁོར་ནི་འཕགས་པའི་ས་བཅུ་ལ་གནས་པའི་བྱང་ཆུབ་་
སེམས་དཔའ་རྣམས་དང་། སྤྲུལ་སྐུའི་འཁོར་ནི་སྦྱོར་ལམ་བཟོད་པ་ཐོབ་པ་ལ་སོགས་
པ་ནས་ཁམས་གསུམ་རྒྱུད་དྲུག་གི་འགྲོ་བ་རྣམས་ཏེ། དེ་ལྟ་བུའི་འཁོར་གསུམ་པོའི་
སྣང་བ་དང་མཐུན་པར་སྐུ་གསུམ་དུ་སྣང་ཞིང་གདུལ་བྱ་རང་རང་གི་བློ་དང་གང་ཞིག་
འཐད་པའམ་འཚམ་པར་སྣང་བའི་སྟོན་པ་སོ་སོའི་སྐུ་ལ་འཁོར་གྱི་ཚུལ་དུ་དེ་རྣམས་
འདུས་ནས། སྟོན་འཁོར་དེ་རྣམས་དང་རང་དང་མཐུན་པའི་གནས་སུ་བསྟན་པ་དམ་
པའི་ཆོས་ཀྱི་དོན་རྣམས་སྟོན་པར་མཛད་ཅིང་བཞུགས་པ་སྟེ། སྔ་མ་ལཾས། མི་གནས་
ཆོས་སྐུར་བཞུགས་ཙམ་ན། །འཁོར་ཡང་བྱང་ཆུབ་སེམས་སུ་བཞུགས། །བྱང་ཆུབ་་
སེམས་ཀྱི་འཁོར་རྣམས་ལ། །སྤྲོས་པ་མེད་པའི་དོན་ཡང་སྟོན། །ལོངས་སྤྱོད་རྫོགས་
སྐུར་བཞུགས་ཙམ་ན། །འཁོར་ཡང་བྱང་ཆུབ་སེམས་དཔའི་འཁོར། །བྱང་ཆུབ་སེམས་
དཔའི་འཁོར་རྣམས་ལ། སྐུ་དང་ཡེ་ཤེས་རྫོགས་པར་སྟོན། །སྣ་ཚོགས་སྤྲུལ་སྐུར་
བཞུགས་ཙམ་ན། །འཁོར་ཡང་རྒྱུད་དྲུག་སེམས་ཅན་འཁོར། །རྒྱུད་དྲུག་སེམས་ཅན་
འཁོར་རྣམས་ལ། །ཡིད་བཞིན་དབང་པོ་གང་འཐད་སྟོན། །ཅེས་སོ། །
གཉིས་པ་ནི། སྟོན་པ་གསུམ་པོ་དེ་ཡི་བསྟན་པའི་རང་བཞིན་ཡང་ནི་སྐུ་གསུམ་གྱི་
སྟོན་པ་རྣམས་གདུལ་བྱ་དང་འཚམ་པར་སྣང་པའི་ཚུལ་དེ་དང་འདྲ་བ་སྟེ། འདི་ལྟར་
སྐུ་གསུམ་པོ་གང་གིས་རང་རང་གི་འཁོར་རྣམས་ལ་ཆོས་གང་ཞིག་སྟོན་པ་ཡི་ཚུལ་་་་
ནི་གདུལ་བྱ་གང་ལ་ཐབས་གང་གིས་འདུལ་བའི་དོན་རྣམས་ཀྱིས་ཞེས་བསྟན་བྱ་ཆོས་
- 178 -



-
--
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་དོན་ཅི་ལྟ་བུས་འདུལ་བར་ནུས་པ་དེ་བཞིན་དུ་འཁོར་གྱི་ཐོག་མ་དུས་གསུམ་གྱི་་་
སངས་རྒྱས་ནས་འགྲོ་བ་ལྷ་མི་ཡི་བར་གྱི་འཇིག་རྟེན་ལས་དག་པ་རྣམས་ལ་དེ་དང་་་
མཐུན་པར་འཇིག་རྟེན་དང་འཇིག་རྟེན་ལས་འདས་པའི་ཐེག་པའི་རྣམས་གྲངས་ཚད་
མེད་པར་བསྟན་པས་གདུལ་བྱ་རྣམས་འདུལ་བའི་ཕྱིར་ན་གང་འདུལ་གྱི་ཆོས་ཀྱི་རྣམ་
གྲངས་ཚད་མེད་པས་བསྟན་པ་ཕུན་སུམ་ཚོགས་པ་ཞེས་སུ་བཤད་པ་ཡིན་ནོ། །
གསུམ་པ་ནི། དེ་ཡང་འདི་ལྟར་སྤྲོས་པའི་མཐའ་གང་ལའང་མི་གནས་པའི་ཆོས་སྐུ་
བྱ་བཙལ་དང་བྲལ་བའི་དབྱིངས་སྒྲིབ་མེད་འོད་གསལ་ཟང་མ་ཐལ་བྱུང་གི་ཀློང་ན་་་
བཞུགས་པ་ཡིས། འཁོར་དུས་གསུམ་གྱི་སངས་རྒྱས་རྣམས་དང་ཁམས་གསུམ་གྱི་
སེམས་ཅན་ཐམས་ཅད་དགོངས་པ་ལཾ་བཟང་ངན་མེད་པར་ཁྱབ་གདལ་ལྷུན་འབྱམས་
ཆེན་པོར་འབྱམས་ཀླས་སུ་གྱུར་པ་ལ། ཆོས་སྨྲ་བརྗོད་བསམ་ཡུལ་ལས་འདས་པ་སྤྲོས་
མེད་རང་བྱུང་གི་ཡེ་ཤེས་བྱང་ཆུབ་ཀྱི་སེམས་ནི་སྟོན་པ་ཆོས་ཀྱི་སྐུས་སྐྱེ་མེད་དགོངས་་་
པའི་དབྱིངས་ནས་བསྟན་པ་དང་། ཆོས་དབྱིངས་འོད་གསལ་བའི་ཡེ་ཤེས་འགགས་
པ་མེད་པའི་ངོ་བོ་ལོངས་སྤྱོད་རྫོགས་པའི་སྐུ་དབང་ཕྱུག་ཆེན་པོའི་འོག་མིན་ན་བཞུགས་
པ་ཡིས། འཁོར་ས་བཅུ་ན་བཞུགས་པ་ཡི་བྱང་ཆུབ་སེམས་དཔའ་སྒྲིབ་མེད་རང་་་་
བྱུང་གི་ཆོས་ཀྱི་སྤྲིན་གྱིས་ཁྱབ་པ་རྣམས་ལ། ཆོས་རང་བྱུང་དབྱིངས་ཀྱི་ངོ་བོ་བྱང་ཆུབ་
སེམས་ཀྱི་རང་བཞིན་དེ་ལ་སྐུ་དང་ཡེ་ཤེས་ཐམས་ཅད་གདོད་ནས་འབྲལ་བ་མེད་པར་
དབྱེར་མེད་མཉམ་པ་ཆེན་པོའི་བདག་ཉིད་དུ་དགོངས་པ་བརྡའི་གསུང་གི་བཤད་པ་
དང་། རང་གདངས་འགག་པ་མེད་པའི་ཐུགས་རྗེ་འཕོ་འགྱུར་དང་བྲལ་བའི་ཡེ་ཤེས་
ཅིར་ཡང་འཆར་དུ་རུང་བས་སྣ་ཚོགས་ངེས་པ་མེད་པའི་སྤྲུལ་པ་ཡི་སྐུ་ཡིས། འཁོར་་
བཟོད་པ་ཐོབ་པ་ལ་སོགས་པ་གནས་གང་ན་ལྷན་དུ་འདུས་པའི་འཁོར་དེ་རྣམས་ལ་
ཆོས་འོད་གསལ་དབྱིངས་ཀྱི་སྒྲོམ་བུ་ལས་བྱུང་པའི་ཐེག་པའི་རྣམ་གྲངས་མ་ངེས་པ་་་
གང་ལ་གང་གིས་འདུལ་བའི་དོན་ཡང་གདུལ་བྱ་རང་རང་གི་བློ་དང་འཚམ་པར་བསྟན་
ཏོ༑ ༑ །
- 179 -



ལེའུ་བཅུ་པ།
བཞི་པ་ནི། དེ་ལ་སྟོན་པ་ཀུན་བྱེད་ཉིད་ཀྱི་ཕུན་སུམ་ཚོགས་པ་ཐམས་ཅད་ལྷན་དུ་
ཚོགས་ནས་ཕྲིན་ལས་རྩོལ་མེད་དུ་འཇུག་པའི་དུས་སྔོན་གྱི་སྨོན་ལམ་རྣམ་དག་བཏབ་
པ་སོགས་ལས་འཕྲོ་བཟང་བོའི་རྐྱེན་གྱིས་དུས་གཞན་གྱིས་བར་མ་ཆོད་བར་སྟོན་པ་
ཕུན་སུམ་ཚོགས་པ་ཀུན་བྱེད་རྒྱལ་པོ་ང་དང་། ང་ཡི་ཐུགས་རྗེ་འགག་པ་མེད་པའི་་
རྩལ་གྱི་རོལ་བ་ཕྲིན་ལས་ཀྱི་བྱེད་པ་པོ་སེམས་དཔའ་རྡོ་རྗེའི་རྣམ་པར་སྣང་བའི་དུས་
ལ་བབ་པ་ལྟར་ཀུན་བྱེད་ངས་བསྟན་པའི་ཆོས་ཐམས་ཅད་འཁོར་གྱི་ནང་ནས་སེམས་
དཔའ་རྡོ་རྗེ་ཁྱོད་བཀའ་ཡི་སྡུད་པ་པོའི་ཚུལ་དུ་སྣང་བ་འཁོར་ཕུན་སུམ་ཚོགས་པ་དང་།
བསམ་བརྗོད་ཀུན་ལས་འདིས་པ་འོད་གསལ་སྤྲོས་པ་དང་བྲལ་བའི་ཡེ་ཤེས་གཉིས་
སུ་མེད་པའི་དོན་ཉིད་སྟོན་པ་ཀུན་བྱེད་ང་ཡིས་ཇི་ལྟར་བསྟན་པ་ནི་ཆོས་ཕུན་སུམ་་་་
ཚོགས་པ་སྟེ། དེ་ལྟར་སྟོན་འཁོར་བསྟན་པ་གསུམ་པོ་ཚོགས་པས་དུས་དང་གནས་
ཀྱི་རང་བཞིན་ཡང་དེ་ལ་ངང་གིས་ཚང་པའི་ཕྱིར་ན་དེའི་རྩལ་ལས་གདུལ་བྱ་རང་རང་
གི་སྐལ་བ་དང་འཚམ་པར་སྐུ་གསུམ་གྱི་བསྟན་པ་རྣམས་སྣང་བ་ཡིན་པས་དེ་ནི་ཕྲིན་
ལས་འཇུག་པའི་དུས་ཚིགས་སུ་བསྟན་པ་ཡིན་ནོ། །ཡང་དེ་ཉིད་ལས། ཀུན་གྱི་སྟོན་
པ་བྱང་ཆུབ་སེམས། །སྟོན་པས་བསྟན་པའི་འཁོར་ཚོགས་པས། །དུས་དང་གནས་ནི་
རང་བཞིན་འདུས། །ཞེས་པ་ལྟར་རོ། །
གསུམ་པ་ནི། གོང་དུ་བསྟན་པ་དེ་ལྟ་བུའི་སྟོན་པ་དང་བསྟན་པ་འཁོར་ཕུན་སུམ་
ཚོགས་པ་རྣམ་པ་གསུམ་པོ་དེ་ནི་དཔེར་ན་ཡིད་བཞིན་གྱི་ནོར་བུ་རིན་པོ་ཆེ་ལྟར་དུ་་
ཡེ་ནས་འབྱུང་བར་དཀོན་པའི་དཀོན་མཆོག་རིན་པོ་ཆེ་རྣམ་པ་གསུམ་གྱི་ངོ་བོ་ཉིད་་་་
དུ་བསྟན་པ་དང་། ཀུན་བྱེད་རྒྱལ་པོ་ང་ཡི་གསང་གསུམ་འགྱུར་བ་མེད་པའི་སྐུ་གསུང་
ཐུགས་ཀྱི་རང་བཞིན་དང་གཉིས་སུ་མེད་པར་བཤད་པ་སྟེ། དེ་ལ་སྟོན་པ་ཀུན་གྱི་་་
ནང་ནས་བླ་ན་མེད་ཅིང་འབྱུང་བར་དཀོན་པའི་སངས་རྒྱས་དཀོན་མཆོག་ནི་ཆོས་ཀྱི་
སྐུ་དང་ལོངས་སྤྱོད་རྫོགས་སྐུ་དང་སྤྲུལ་པའི་སྐུ་སྟེ་རྣམ་པ་གསུམ་ཡིན་ལ། བསྟན་པ་
180 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དམ་པའི་ཆོས་རྣམས་ཀྱི་ནང་ནས་ཤིན་ཏུ་འབྱུང་བར་དཀོན་པའི་གསུང་མཆོག་་་་
བསྟན་པ་ཀུན་གྱི་སྙིང་པོ་འོད་གསལ་བྱང་ཆུབ་སེམས་ཀྱི་རང་བཞིན་བརྡའ་ཚིག་གིས་
བརྗོད་དུ་མེད་པའི་ཀུན་བྱེད་བྱང་ཆུབ་སེམས་ཀྱི་གསུང་མཆོག་གང་ཞིག་སྐུ་གསུམ་་
གྱི་གསུང་གི་རང་བཞིན་ཅན་དུ་སྣང་བའོ། །འཁོར་གྱི་དགེ་འདུན་དཀོན་པའི་ངོ་བོ་ནི་
སྐུ་གསུམ་གྱི་འཁོར་དུ་འདུས་པ་རྣམས་ཏེ། དེ་ནི་སྟོན་པ་ཀུན་བྱེད་རྒྱལ་པོའི་ཐུགས་
མཆོག་ཟབ་གསལ་གཉིས་སུ་མེད་པ་ཀུན་ཁྱབ་མཉམ་བརྡལ་ཆེན་པོ་སྤྲོ་བསྡུ་དང་བྲལ་
བའི་རང་བཞིན་ཉིད་དེ། དེ་ལྟ་བུའི་འཁོར་གྱི་ངོ་བོ་དགེ་འདུན་དཀོན་མཆོག་དེ་ལ་ནི་
རང་རང་གང་ལ་གང་དགོས་པའི་ཆོས་རྣམས་སོ་སོའི་བློ་དང་གང་འཚམ་པ་དེ་བཞིན་་་་
དུ་སྟོན་པར་བྱེད་པ་ཡིན་པར་གསུངས་པའོ། ། །
གསུམ་པ་བཀོད་ཚུལ་རང་བཞིན་དང་བཅས་པས་མཇུག་བསྡུ་བ་ལ་གཉིས་ཏེ། སྟོན་
པ་བསྟན་པ་འཁོར་གསུམ་གྱི་རང་བཞིན་བཀོད་ཚུལ་དང་། ཀུན་བྱེད་ཉིད་ཀྱི་རང་་
བཞིན་ནོ། །དང་པོ་ནི། དེ་ལ་ཕུན་སུམ་ཚོགས་པ་གསུམ་པོ་དེ་ཉིད་གང་གིས་ཇི་ལྟར་
བཀོད་པའི་ཚུལ་ནི་འདི་ལྟར་གསུངས་ཏེ། ང་ནི་སྟོན་པ་ཀུན་བྱེད་རྒྱལ་པོ་བྱང་ཆུབ་
ཀྱི་སེམས་ཏེ་སྤྲོས་བྲལ་ཐིག་ལེ་ཆེན་པོ་གཅིག་གི་རང་བཞིན་ཡིན་པ་ལ། གདུལ་བྱ་
རྣམས་ཀྱི་ངོར་སྟོན་པ་སྐུ་གསུམ་གྱི་རྣམ་པར་སྣང་བ་ཡང་ཆོས་ཐམས་ཅད་ཀུན་བྱེད་
པའི་རྒྱལ་བོ་སྟོན་པ་ངས་བྱས་ནས་མངོན་དུ་བསྟན་པ་ཡིན་ནོ་ཞེས་འཁོར་གྱི་དང་པོ་
སྟོན་པ་སྐུ་གསུམ་པོ་བསྟན་ནས། དེས་བསྟན་པ་དམ་པའི་ཆོས་སྐུ་གསུམ་སྟོན་པའི་
གསུང་གསུམ་དུ་བཀོད་པ་ནི་ཕྱི་མཚན་ཉིད་སྡེ་གསུམ་དང་ནང་ཀྲི་ཡོག་སྡེ་གསུམ་དང་
གསང་བ་ནང་རྒྱུད་སྡེ་གསུམ་དུ་བཀོད་པ་དེ་ལ་ནང་གསེས་སུ་རྣམ་པ་གསུམ་གསུམ་
དུ་ཕྱེ་བས་ཐེག་པའི་རིམ་པ་དགུར་གྲགས་པ་སྟེ། དེ་ཡང་སྤྲུལ་པའི་སྐུ་རྣམས་ཀྱི་ཐུགས་
རྗེས་གདུལ་བྱ་རྣམས་ཇི་ལྟར་འདུས་པར་བྱེད་པའི་ཆོས་ཉན་རང་བྱང་སེམས་ཏེ་མཚན་
ཉིད་སྡེ་གསུམ་དུ་བསྒྲགས་པ་དང་། ལོངས་སྤྱོད་རྫོགས་པའི་སྐུས་བྱ་བ་བྱེད་པའི་ཕྱི་
རྒྱུད་ལ་ནང་གསེས་སུ་ཕྱི་ཀྲི་ཡ་ནང་ཨུ་པ་གསང་བ་ཡོ་ག་ཡི་ཐེག་པ་གསུམ་དུ་སྒྲོགས་
- 181-
་་ ,



ལེའུ་བཅུ་པ།
ཅིང་སྟོན་པ་དང༌། སྟོན་པ་ཆོས་ཀྱི་སྐུ་ཡི་ཐུགས་ཀྱི་གསང་བ་ཟབ་མོ་ཤིན་ཏུ་རྟོགས་
པར་དཀའ་བའི་རང་བཞིན་ཅན་མངོན་དུ་སྟོན་པར་བྱེད་པའམ། སྡེ་སྣོད་གསུམ་གྱི་
ནང་ནས་མངོན་པར་གཏོགས་པ་མ་ཧཱ་ཨ་ནུ་ཨ་ཏི་སྟེ་ནང་རྒྱུད་སྡེ་གསུམ་པོ་སྒྲོགས་ཅིང་
སྟོན་པ་སྟེ། དེ་ལྟ་བུའི་སྐུ་གསུམ་གྱི་བསྟན་པའི་ངོ་བོ་ཕྱི་དང་ནང་དང་གསང་བ་གསུམ་
པོ་དེ་ནི་གདུལ་བྱའི་སེམས་ཅན་རྣམས་ཀྱི་ལུས་དང་ངག་དང་ཡིད་གསུམ་དང་། སྟོན་
པ་ཀུན་བྱེད་ཉིད་ཀྱི་སྐུ་གསུང་ཐུགས་གསུམ་ཡེ་ནས་དབྱེར་མི་བྱེད་པ་དེ་ཡི་རྩལ་ལས་
འཕྲོས་པས་རྣམ་པ་དགུར་བྱུང་བ་ཡིན་ཏེ། གསང་བ་སྤྱི་རྒྱུད་ལས། སྐུ་གསུམ་བྱིན་
བརླབས་ཐེག་པ་དགུ། །སེམས་ཉིད་སྐུ་གསུང་ཐུགས་ཡིན་པས། །སྐུ་གཅིག་སྐུ་གསུང་
ཐུགས་ཡིན་པས། །སྤྲུལ་བ་སྐུ་ཡི་རང་བཞིན་དང་། །སྤྲུལ་བ་གསུང་གི་རང་བཞིན་
དང༌། །སྤྲུལ་བ་ཐུགས་གྱི་རང་བཞིན་ནོ། །ལོངས་སྤྱོད་སྐུ་ཡི་རང་བཞིན་དང་། །
ལོངས་སྤྱོད་གསུང་གི་རང་བཞིན་དང་། །ལོངས་སྤྱོད་ཐུགས་ཀྱི་རང་བཞིན་ནོ། །ཆོས་
ཉིད་སྐུ་ཡི་རང་བཞིན་དང༌། །ཆོས་ཉིད་གསུང་གི་རང་བཞིན་དང་། །ཆོས་ཉིད་ཐུགས་
ཀྱི་རང་བཞིན་ནོ། །ཞེས་སོ། །དེ་ལྟ་བུའི་ཐེག་པ་དགུ་པོ་དེ་ལ་བརྟེན་ནས་ཐེག་པ་དགུ་
པོ་སོ་སོའི་ལྟ་བའི་ལ་བཟླ་དགུ་དང་ཡིད་ཆེས་ཀྱི་ལུང་དོན་དགུ་དང་བགྲོད་བྱའི་་་་་་
ལམ་དགུ་པོ་དེ་རྣམས་བགྲོད་པ་ཡིས། མཐར་འོད་གསལ་འདུས་མ་བྱས་པ་སྤྲོས་བྲལ་་
རང་བྱུང་གི་ཡེ་ཤེས་བསམ་བརྗོད་ལས་འདས་པ་ཇི་བཞིན་དུ་སྟོན་པར་བྱེད་པའི་ཐེག་
གཅིག་ཨ་ཏི་ཡོ་ག་ཀུན་བྱེད་བྱང་ཆུབ་སེམས་ཀྱིས་ལ་བགྲོད་པར་བྱེད་པའོ། །
ཞེས་ཐེག་པ་དེ་དག་ཐམས་ཅད་ཀུན་བྱེད་བྱང་ཆུབ་སེམས་སུ་བགྲོད་པའི་ལམ་་་
སྟེགས་སུ་བཤད་པ་སྟེ། ཀློང་ཆེན་རབ་འབྱམས་ལས། ཡོད་ནི་གཅིག་ལས་མེད་པ་
ལ། །བྱུང་ནི་ཐེག་པ་དགུ་རུ་བྱུང་། །མཐོང་ནི་སྣང་བ་དགུ་རུ་མཐོང་། །དེ་ཡིས་གང་
བྱས་ལས་འབྲས་ཀུན། །རྫོགས་ཆེན་ང་ཡི་སོ་ནམ་ཡིན། །ཅེས་གསུངས་སོ། །
འོ་ན་སྔར་རྩོལ་བཅས་ཀྱི་ཐེག་པ་བརྒྱད་པོ་རྫོགས་པ་ཆེན་པོའི་གོལ་སར་གསུངས་པ་
- 182 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་འདིར་ལམ་སྟེགས་སུ་བཤད་པ་གཉིས་མི་འགལ་ལམ་སྙམ་ན། མི་འགལ་ཏེ་
སྔར་གོལ་སར་གསུངས་པ་ནི་རྫོགས་པ་ཆེན་པོའི་ལམ་དུ་ཞུགས་ནས་དེའི་ལྟ་སྤྱོད་མ་
རྟོགས་པར་འོག་མའི་ལྟ་སྤྱོད་ལྟར་སྤྱད་ན་གོལ་སར་འགྱུར་བར་གསུངས་ལ། འདིར་
ལམ་སྟེགས་སུ་བཤད་པ་ནི་འོག་མའི་ཐེག་པ་རང་རང་གི་ལམ་དུ་ཞུགས་ནས་དེའི་ལྟ་
སྤྱོད་བཞིན་སྤྱད་དེ་རིམ་གྱིས་རྫོགས་ཆེན་ལ་འཇུག་ན་ལམ་སྟེགས་སུ་བཤད་པ་ཡིན་
ནོ། ། གཉིས་པ་ནི། དེ་ལྟ་བུའི་ཕུན་སུམ་ཚོགས་པའི་ཆོས་མ་ལུས་པ་ཀུན་གྱི་སྙིང་པོ་
ཀུན་བྱེད་བྱང་ཆུབ་ཀྱི་སེམས་རང་གི་རང་བཞིན་ནི་དགག་སྒྲུབ་སྤང་བླང་ལ་སོགས་་་
པའི་བྱ་བྱེད་གང་ཡང་མེད་པར་ཁྱབ་གདལ་ནམ་མཁའ་ལྟ་བུའི་རང་བཞིན་དུ་བཞུགས་
པ་བསཾམ་བརྗོད་དང་རྩོལ་སྒྲུབ་ཀུན་གྱི་ཡུལ་ལས་འདས་པ་གཉུག་མ་རང་བྱུང་གི་ཡེ་
ཤེས་ཆགས་ཐོགས་དང་བྲལ་བ་ཡིན་པས་ས་ལམ་བགྲོད་པ་ལ་ལྟོས་པ་མེད་པར་སྙིང་
པོ་བྱང་ཆུབ་ཀྱི་ས་ལ་ཡེ་ནས་ཕྱིན་པ་ཡིན་ནོ། །ཞེས་གསུངས་སོ། །
མདོ་བཅུ་ལས། ཡེ་ནས་རང་བྱུང་ཡེ་ཤེས་ལ། །ཆོས་ཀུན་དུས་གསུམ་སྒྲིབ་མེད་
པས། །སྤོང་དང་ལེན་པ་མི་མངའ་སྟེ། །རང་བྱུང་ཡེ་ཤེས་འགྱུར་མེད་གནས། །ཞེས་
དང་། སྙིང་པོ་དོན་གྱི་རྒྱུད་ལས། དུས་གསུམ་རྣམ་དག་རིག་པ་དབྱེར་མེད་པས། །རིག་
པ་དབྱེར་མེད་གཅིག་ཏུ་ལྷུན་གྱིས་རྫོགས། །མ་བསགས་མ་སྦྱངས་ཡེ་སངས་རྒྱས་པའི་
ཀློང་། །མཐའ་བྲལ་རིག་པའི་ཀློང་ལ་བསམ་ཞིང་བརྗོད་དུ་མེད། །ཡེ་ནས་ཀུན་རྫོགས་
བདག་ཉིད་ལྷུན་རྫོགས་དང་། །ས་ལ་མི་བགྲོད་ལམ་ལ་མི་སྦྱོང་སྟེ། །མི་རྟོག་ཏིང་འཛིན་
སྦྱོང་བ་སྒྱུ་མའི་ནད། །མ་བཙལ་རང་བཞིན་བཞག་པས་གྲུབ་པ་ཡིན། །ཅེས་གསུངས་
པ་བཞིན་ནོ། །དེ་ལྟར་མངོན་དུ་ཕྱུང་བའི་མདོ་ལུང་བཅུ་དགོས་པ་དང་བཅས་པས་ཆོས་
ཐམས་ཅད་ཀྱི་རང་བཞིན་ངོ་བོ་ཐུགས་རྗེ་གསུམ་གནས་ལུགས་ཇི་ལྟ་བ་ཉིད་གསལ་་
བར་སྟོན་པས་དམུས་ལོང་མིག་ཕྱེ་བ་ལྟར་བཤད་པ་ཡིན་ནོ། །ལེའུའི་མཚན། བྱང་
ཆུབ་ཀྱི་སེམས་ཀུན་བྱེད་རྒྱལ་པོ་ལས་ཕུན་སུམ་ཚོགས་པ་ཤིན་ཏུ་དཀོན་པའི་ལེའུ་
སྟེ་བཅུ་བའི་འགྲེལ་པའོ།། །།
- 183 -



ལེའུ་བཅུ་གཅིག་པ།
དོན་གཉིས་པ་ཆོས་ཉིད་སྒྲུབ་བསལ་ལས་འདས་པར་བཤད་པ། ཀུན་འདུས་རིན་
པོ་ཆེའི་ལེའུ་སུམ་ཅུའི་བསྟན་པ་ལ་གསུམ་སྟེ། དེ་ཉིད་ངེས་པའི་ལེའུ་བཅུ། རྒྱུ་འབྲས་
འདས་པའི་ལེའུ་བཅུ། མ་བཙལ་རྫོགས་པའི་ལེའུ་བཅུའོ། །དང་པོ་ལ་བཅུ་ལས། དང་
པོ་ཆོས་ཐམས་ཅད་ཀུན་བྱེད་ཉིད་དུ་ངེས་པའི་ལེའུ་བཅུ་གཅིག་པ་ལ་གཉིས་ཏེ། མདོར་
བསྟན་པ་དང། རྒྱས་པར་བཤད་པའོ། །དང་པོ་ནི། དེ་ལྟར་ཀུན་བྱེད་རྒྱལ་པོས་ཆོས་
ཐམས་ཅད་ཕུན་སུམ་ཚོགས་པ་ལྔའི་རང་བཞིན་དུ་བཀོད་པར་གསུངས་པའི་རྗེས་དེ་
ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་སྣང་སྲིད་འཁོར་འདས་ཀྱི་ཆོས་ཐམས་
ཅད་སེམས་ཀྱིས་བྱས་ཤིང་སེམས་ལ་སྣང་བ་སེམས་ཀྱི་རང་བཞིན་ལས་གཞན་དུ་མེད་
ལ༑ སེམས་ཀྱང་གཟུང་འཛིན་རྣམ་རྟོག་གི་ཆོས་སུ་གྲུབ་པ་མེད་པར་ཡེ་ནས་རང་བྱུང་
ཡེ་ཤེས་ཆེན་པོའི་ངང་ཚུལ་ལས་འདའ་མ་མྱོང་བའི་ཕྱིར་ན་ཆོས་ཀུན་གྱི་རྩ་བ་རིག་པ་
བྱང་ཆུབ་སེམས་སུ་བསྡུས་པ་འདི་གསུངས་སོ། །གཉིས་པ་ལ་གསུམ་སྟེ། ཐམས་
ཅད་ཀུན་བྱེད་ཉིད་དུ་འདུ་ཚུལ་མདོར་བསྟན་པ། དེའི་རང་བཞིན་རྒྱས་པར་བཤད་པ།
དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག་འདི་ལྟར་འཁོར་འདས་
ལམ་གསུམ་གྱི་ཆོས་ཐམས་ཅད་ཀྱི་གཤིས་ལུགས་འགྱུར་བ་མེད་པའི་རང་བཞིན་དང་།
དེ་དག་གང་ལས་བྱུང་པའི་རྩ་བ་ནི་འདི་ལྟ་སྟེ། གང་ཞེ་ན་ཀུན་བྱེད་བྱང་ཆུབ་ཀྱི་སེམས་
ང་ནི་ཆོས་ཀུན་གྱི་རང་བཞིན་ཆོས་ཉིད་འཕོ་འགྱུར་དང་བྲལ་བའི་བདག་ཉིད་ཡིན་པ་
སྟེ༑ སྟོན་པ་ང་ཡི་རང་བཞིན་མེ་གྲོལ་བློ་ལས་འདས་པ་འདི་ལས་ནི་ཐ་དད་དུ་གྱུར་
པའི་ཆོས་གཞན་དུ་གྲུབ་པ་རྡུལ་ཙམ་མེད་པ་དེས་ན། ཆོས་སྐུ་ལ་སོགས་པའི་སྟོན་པ་
སྐུ་གསུམ་པོ་ང་ཡི་རང་བཞིན་ཡིན་ལ། དེ་བཞིན་དུ་དུས་གསུམ་གྱི་སངས་རྒྱས་རྣམས་
ཀྱང་ད་ཡི་རང་བཞིན་ཡིན་པ་དང་། ལམ་ལ་སློབ་པའི་བྱང་ཆུབ་སེམས་དཔའ་རྣམས་
ཀྱང་ང་ཡི་རང་བཞིན་ཡིན་པ་དང་། སེམས་དཔའི་རྣལ་འབྱོར་ལ་སོགས་པའི་རྣལ་
འབྱོར་རྣམ་པ་བཞི་བོ་ཡང་ང་ཡི་རང་བཞིན་ཡིན་ལ། འདོད་ཁམས་དང་གཟུགས་
,
.：
• 184 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཁམས་དང་གཟུགས་མེད་པའི་ཁམས་གསུམ་པོ་ཡང་ཀུན་བྱེད་རྒྱལ་པོ་ང་ཡི་རང་
བཞིན་དུ་བསྟན་པ་ཡིན་ལ། ས་སོགས་འབྱུང་བ་ཆེན་པོ་ལྔ་ཡང་སྟོན་པ་ང་ཡི་རང་
བཞིན་ཡིན་པ་དང་། འགྲོ་བ་རྒྱུད་དྲུག་གི་སེམས་ཅན་རྣམས་ཀྱང་ང་ཡི་རང་བཞིན་
ཡིན་ལ། རི་གླིང་ལ་སོགས་པ་འདི་ལྟར་ཕྱི་སྣང་བ་སྣོད་ཀྱི་འཇིག་རྟེན་ལྟར་སྣང་བ་
ཐམས་ཅད་ཀྱང་ང་ཡི་རང་བཞིན་ཡིན་ལ། དེ་ལ་བརྟེན་པ་ནང་སྲིད་པ་བཅུད་ཀྱི་འགྲོ་
བ་ཐམས་ཅད་ཀྱང་ང་ཡི་རང་བཞིན་ཡིན་པ་དང་། མདོར་ན་ཕྱི་ནང་སྣོད་བཅུད་གཉིས་་
ཀྱིས་བསྡུས་པ་འདི་ཐམས་ཅད་སྟོན་པ་བྱང་ཆུབ་ཀྱི་སེམས་ང་ཡི་རང་བཞིན་ཡིན་པའི་
ཕྱིར་ན། ཀུན་བྱེད་ང་ཡི་རང་བཞིན་རིག་པ་བྱང་ཆུབ་ཀྱི་སེམས་ཡེ་སྟོང་སྤྲོས་པ་དང་
བྲལ་བ་འདི་ལས་ནི་གཞན་དུ་གྱུར་པའི་ཆོས་གང་ཡང་མེད་པས་ཆོས་རྣམས་ཀུན་གྱི་
རྩ་བ་ཀུན་བྱེད་ང་ལ་འདུས་ཤིང་། ང་ཡི་རྩལ་ལས་མ་བྱུང་བའམ་ང་ལ་མ་འདུས་པ་
ཡི་ཆོས་ནི་གཅིག་ཀྱང་མེད་དོ་ཞེས་མདོར་བསྟན་པ་སྟེ། ཚུལ་དེ་ལྟར་རིན་ཆེན་སྤུངས་
པ་ལས་ཀྱང་། འབྱུང་བ་ས་ཆུ་མེ་རླུང་ཀྱང་། །བདག་ཉིད་ཆེན་པོའི་དེ་བཞིན་ཉིད། །
འགྲོ་བའི་རྒྱུད་དྲུག་སྣང་བ་ཡང་། །དག་པའི་ཡེ་ཤེས་རྒྱུ་ཡི་ངང་། །ཕྱི་ནང་སྣོད་བཅུད་
མ་ལུས་ཀུན། །དང་པོ་རྒྱུ་མེད་དབྱིངས་ལས་བྱུང་། །ཐ་མ་རྒྱུ་མེད་དབྱིངས་སུ་ཐིམ། །
ཞེས་པ་ལྟར་རོ། །གཉིས་པ་ལ་གསུམ་སྟེ། སྟོན་པ་དུས་དང་ཆོས་ཉིད་ཀུན་བྱེད་ཉིད་
དུ་བཤད་པ། རྣལ་འབྱོར་ཁམས་གསུམ་རྒྱུད་དྲུག་ཀུན་བྱེད་ཉིད་དུ་བཤད་པ། སྐུ་
གསུམ་དང་དུས་གསུམ་སངས་རྒྱས་དང་བྱང་ཆུབ་སེམས་དཔའ་ཀུན་བྱེད་ཉིད་དུ་བཤད་
པའོ། །དང་པོ་ནི། དེ་ལ་དང་བོ་སྟོན་པ་སྐུ་གསུམ་ཉིད་ཀུན་བྱེད་བྱང་ཆུབ་སེམས་ཀྱི་
རང་བཞིན་ཇི་ལྟར་ཡིན་ན། ཀུན་བྱེད་བྱང་ཆུབ་སེམས་ཀྱི་རང་བཞིན་སྟོང་པའི་ཆ་་
ཆོས་སྐུ་ཟག་མེད་ཡེ་ཤེས་ཀྱི་ངོ་བོ་གདོད་ནས་མ་སྐྱེས་ཤིང་ཀ་དག་སྤྲོས་པ་དང་བྲལ་
བའི་རང་བཞིན་དང་། དེའི་སྣང་ཆ་རང་བྱུང་འོད་གསལ་བའི་ཡེ་ཤེས་ལོངས་སྤྱོད་རྫོགས་
པའི་སྐུ་རྟག་བརྟན་འཕོ་འགྱུར་དང་བྲལ་བ་ལས་སྐྱེ་བའི་རོལ་པ་འགགས་མེད་རང་་་་
བྱུང་གི་ཆོ་འཕྲུལ་དུ་ཤར་བ་དང༌། དེའི་རྩལ་སྣང་སྤྲུལ་སྐུ་ཐུགས་རྗེའི་རང་བཞིན་་་་
- 185 -



ལེའུ་བཅུ་གཅིག་པ།
འབད་མེད་ཤུགས་འབྱུང་གི་རོལ་བ་འགགས་པ་མེད་པ་རྣམ་པ་གསུམ་དུ་བྱུང་བ་དེ་་
ནི་སྐུ་གསུམ་གྱི་སྟོན་པ་གསུམ་གྱི་རང་བཞིན་ཡིན་ལ། དེ་བཞིན་དུ་སྔ་བ་འདས་པའི་
དུས་དང་བར་བ་ད་ལྟ་ཡི་དུས་དང་ཕྱི་བ་མ་འོང་བའི་དུས་གསུམ་པོ་ཡང་། སྟོན་པ་
ཀུན་བྱེད་རྒྱལ་པོ་ང་ཉིད་ཡེ་ནས་དུས་གསུམ་འཕོ་འགྱུར་དང་བྲལ་བས་ཀུན་བཟང་་་་
ཡངས་པ་ཆེན་པོའི་ཀློང་ན་དུས་བཞི་མཉམ་ཉིད་གཅིག་ཏུ་གནས་པའི་རང་བཞིན་ལས་
གཞན་དུ་མེད་དེ། དེ་ཉིད་ལས། ང་ནི་དུས་གསུམ་རྟག་པར་གཞུགས། །སངས་རྒྱས་
ཀུན་གྱི་ཡེ་ཤེས་སྐུ། །དྲི་མེད་རང་བྱུང་འོད་གསལ་བ། །དུས་གསུམ་གཅིག་སྟེ་རྟག་
པར་བཞུགས། །ཞེས་གསུངས་བ་ལྟར་དུས་གསུམ་དུ་བྱོན་པའི་སངས་རྒྱས་ཐམས་
ཅད་ཀྱང་སྙིང་པོ་བྱང་ཆུབ་ཀྱི་སེམས་དུས་བཞི་མཉམ་པ་ཆེན་པོ་གཅིག་ཏུ་གནས་པའི་
ཕྱིར་ན། དེ་ལྟ་བུའི་དུས་གསུམ་པོ་དེ་ཡང་ཀུན་བྱེད་བྱང་ཆུབ་ཀྱི་སེམས་ང་ཡི་རང་
བཞིན་དུ་བསྟན་པ་ཡིན་པ་དང་། ང་ཉིད་གཟུང་འཛིན་ཡེ་བྲལ་ཆེན་པོའི་དགོངས་
པར་རང་ཤར་པས་བྱང་བ་དང་། ནམ་མཁའ་བཞིན་དུ་འཁོར་འདས་ཀུན་ལ་མཉམ་
བརྡལ་དུ་ཁྱབ་ཅིང་རིག་པའི་ཀློང་དུ་རྫོགས་པས་ཆུབ་པ་དང་། གཞི་ཀློང་རྣམ་པར་
དག་པའི་རྩལ་འགགས་པ་མེད་རང་བྱུང་དུ་ཤར་བའི་སྣང་སྲིད་ཀྱི་ཆོས་རྣམས་ཀུན་
གྱི་སྙིང་པོ་བྱེད་པའི་ཕྱིར་ན་ཆོས་ཐམས་ཅད་ཀྱི་ཆོས་ཉིད་བྱང་ཆུབ་ཀྱི་སེམས་ཀྱང་ཀུན་
བྱེད་ང་ཡི་རང་བཞིན་ཡིན་དཾ་ཞེས་གསུངས་སོ། །་་
གཉིས་པ་ནི། གཞན་ལང་ཀུན་བྱེད་ང་ནི་རྒྱུ་རྐྱེན་གང་ལ་མ་ལྟོས་པར་རང་བྱུང་འདུས་
མ་བྱས་པ་སྤྲོས་བྲལ་ཐིག་ལེ་ཉག་ཅིག་ཏུ་གནས་པ་ཡིན་ལ། ང་ཡི་རང་བཞིན་མཁའ་
ཁྱབ་དབྱིངས་ཀྱི་རྡོ་རྗེ་ཆོས་ཉིད་དེ་བཞིན་ཉིད་ཀྱི་དོན་རྣལ་མ་ལ་སེམས་དཔའི་རྣལ་
འབྱོར་ལ་སོགས་པ་རྣམ་པ་བཞི་པོའི་རང་རིག་པའི་ཡེ་ཤེས་ཀྱི་བློ་ཡང་དག་པར་འབྱོར་
བ་ཡི་སྒོ་ནས་བཞིར་དབྱེས་ཀྱང་དོན་ལ་ཀུན་བྱེད་བྱང་ཆུབ་སེམས་ཀྱི་དོན་རྣལ་མ་་་་
གཅིག་ཏུ་འབྱོར་བ་ལས་ཐ་དད་མེད་པ་དེས་ན་རྣལ་འབྱོར་བཞི་ཡང་ཀུན་བྱེད་ང་ཡི་
- 186 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བཞིན་ཡིན་པར་བཤད་པ་དང་། ཀུན་བྱེད་ང་ཡི་ལུས་སྣང་བ་འདོད་པའི་སྲིད་
པ་དག་བྱེད་སྣང་གཟུགས་ཀྱི་སྲིད་པ་ཡིད་མི་སྣང་བ་གཟུགས་མེད་པའི་སྲིད་པ་གསུམ་
ཡིན་པ་ལས་གཞན་གང་ཡང་མེད་པས་ཁམས་གསུམ་པོ་དང་པོ་བྱུང་ཡང་ང་ཡི་རང་
བཞིན་དེ་ལས་བྱུང་བ་དང་། འདུས་ཀྱང་ང་ཡི་རང་བཞིན་སྒོ་གསུམ་པོ་དེ་ལ་འདུས་
པ་དང་། ཡིན་ཡང་ང་ཡི་ངོ་བོ་སྟོང་གསལ་ཐུགས་རྗེ་གསུམ་པོ་དེ་ཉིད་ཡིན་པས་ན་་་་
ཁམས་གསུམ་པོ་ཐམས་ཅད་ཀྱང་ང་ཡི་རང་བཞིན་ཡིན་པར་བཤད་དེ། །བང་མཛོད་
འཕྲུལ་ལྡེ་ལས། །བྱང་ཆུབ་སེམས་ཀྱི་ཆོས་ཉིད་ནི། །མ་སྐྱེས་སྟོང་པ་སྐྱེ་བ་མེད། །དེ་
ནི་གཟུགས་མེད་ཁམས་ཡིན་ནོ། །སྐྱེ་བའི་ཆོ་འཕྲུལ་གཟུགས་སྣང་བ། །དེ་ནི་གཟུགས་
ཀྱི་ཁམས་ཡིན་ཏེ། །འདོད་སྤྱོད་སྙིང་རྗེའི་ཀུན་འདུས་པ། །དེ་ནི་འདོད་པའི་ཁམས་སུ་
ཡིན། །ཞེས་སོ། ། །
དེ་བཞིན་དུ་ཀུན་བྱེད་ང་ཡི་རང་བཞིན་སྟོང་གསལ་འགག་པ་མེད་པའི་རང་མདངས་
སུ་ཤར་པའི་འབྱུང་བ་ཆེན་པོ་རྣམ་པ་ལྔ་ནི་ང་ཡི་ངོ་བོ་ཡེ་ཤེས་རྣམ་པ་ལྔ་ཡི་རང་མདངས་
མངོན་དུ་ཕྱུང་བ་སྟེ། སྔ་མ་ལས། རང་ལས་བྱུང་བའི་ཡེ་ཤེས་ལྔ། །གསང་བའི་དཀྱིལ་
འཁོར་ཐུགས་ཀྱི་མཚོན། །མཚན་ཉིད་མེ་ཆུ་ས་རླུང་ལྔ། །རང་ལས་བྱུང་བའི་ཆོས་ཉིད་
དེ༑ ༑ཞེས་གསུངས་པ་ལྟར་ཏེ་དེས་ན་གསལ་ལ་གོ་ཕྱེ་བའི་རང་བཞིན་ནམ་མཁའ་
དང་ཡང་ཞིང་གཡོ་བའི་མཚན་ཉིད་རླུང་དང་རླན་ཞིང་སྡུད་པའི་རང་བཞིན་ཆུ་དང་སྲ་
ཞིང་རྟེན་པའི་མཚན་ཉིད་ས་དང་སྨིན་ཅིང་བྲོ་བའི་མཚན་ཉིད་ཅན་མེ་ཡི་རྣམ་པར་སྣང་
བ་ལྔ་ཡང་ཀུན་བྱེད་ང་ཡི་རང་བཞིན་མངོན་དུ་ཕྱུང་སྟེ་བསྟན་པ་ཡིན་ལ། ཀུན་བྱེད་
ང་ཡི་རིག་རྩལ་འགག་མེད་ཀྱི་ཐུགས་རྗེས་མངོན་དུ་ཕྱུང་ནས་རང་བྱུང་འདུས་མ་བྱས་
པའི་ཡེ་ཤེས་རྣམ་པ་ལྔ་བསྟན་པ་ནི། ངོ་མ་ཤེས་པའི་དབང་གིས་འགྲོ་བ་རིགས་དྲུག་
གི་སེམས་ཅན་དུ་སྣང་བ་མ་ལུས་པ་ཡང་དོན་ལ་ཀུན་བྱེད་ང་ཡི་རང་བཞིན་གདོད་་་་
ནས་སྐྱེ་བ་མེད་པ་ལས་སྐྱེ་བའི་ཆོ་འཕྲུལ་འགག་མེད་ཀྱི་རོལ་བར་བསྟན་པ་ཡིན་པ་
སྟེ༑ མདོར་ན་ཀུན་བྱེད་རྒྱལ་པོ་ང་ཡི་རང་བཞིན་ལས་ལོགས་སུ་མ་གྱུར་བའི་སྣང་
- 187-



，
ལེའུ་བཅུ་གཅིག་པ།
སྲིད་སྣོད་བཅུད་ཀྱིས་བསྡུས་པ་ཡི་ཆོས་འདི་ཐམས་ཅད་ཀུན་རྒྱུ་རྐྱེན་གྱི་བྱེད་པ་གཞན་
མེད་པར་རིག་པ་བྱང་ཆུབ་སེམས་ཀྱི་རྩལ་ལས་ཆོས་ཐམས་ཅད་རང་བྱུང་དུ་ཤར་བ་་
ཡིན་པས་ཀུན་བྱེད་ངས་བྱས་པ་ཡིན་པ་དང་ང་ལས་བྱུང་བའི་སྣང་བ་ཡིན་པའི་ཕྱིར་་་
ན་སྙིང་པོ་རང་བྱུང་གི་ཡེ་ཤེས་ངར་མ་འདུས་པའི་ཆོས་ནི་གཅིག་ཀྱང་མེད་དེ། མདོ་
བཅུ་ལས། སངས་རྒྱས་སྐུ་དང་ཡེ་ཤེས་དང༌། །སེམས་ཅན་ལུས་དང་བག་ཆགས་དང་། །
སྣང་དང་སྲིད་པའི་ཆོས་རྣམས་ཀུན། །བྱང་ཆུབ་ཀྱི་སེམས་དང་དབྱིངས་སུ་འདུས། །
ཞེས་གསུངས་པ་ལྟར་རོ། །གསུམ་པ་ནི། སྟོན་པ་བྱང་ཆུབ་སེམས་ང་ལས་བྱུང་བའི་་
སྟོན་པ་སྐུ་གསུམ་ཡང་ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་ལྷུན་གྲུབ་རྣམ་
པོ་གསུམ་ལས་གཞན་དུ་མེད་པས་སྟོན་པ་སྐུ་གསུམ་ཡང་རང་བྱུང་གི་ཡེ་ཤེས་ཉིད་དུ་
བསྟན་ཏེ། བང་མཛོད་འཕྲུལ་ལྡེ་ལས། མི་གཡོ་རང་བཞིན་གནས་པ་ཆོས་སྐུ་ཡིན། །
གསལ་ལ་རྟོག་པ་མེད་པས་ལོངས་སྐུ་ཡིན། །སེམས་ལ་དབང་ཐོབ་ཅིར་ཡང་བསྒྱུར་
ནུས་པས། །དེ་ནི་ཐུགས་རྗེ་སྤྲུལ་པའི་སྐུ། །ཞེས་སོ། །
སྔ་བ་འདས་པའི་དུས་དང་བར་མ་ད་ལྟ་ཡི་དུས་དང་ཕྱི་བ་མ་འོང་པའི་དུས་ཏེ་དུས་
གསུམ་གྱི་དབྱེ་བ་རྣམ་པ་གསུམ་པོ་གཅིག་ཏུ་འདྲེས་པའི་དུས་བཞི་ཆོས་ཉིད་ཀྱི་དབྱིངས་
ན་དགོངས་ཀློང་དབྱེར་མེད་གཅིག་ཏུ་གནས་པའི་སངས་རྒྱས་ཐམས་ཅད་ཀྱང་སྔ་ཕྱི་
དུས་ཀྱི་དབྱེ་བ་མེད་པར་ཀུན་བྱེད་རྒྱལ་པོའི་རང་བཞིན་དུ་གནས་པ་དང་། གཟུང་
འཛིན་རྟོག་པའི་དྲྭ་བ་ཅི་རིག་པ་དང་བྲལ་བའི་སར་གནས་ཀྱི་བྱང་ཆུབ་སེམས་དཔའ་
མ་ལུས་པ་ཡང་ཀུན་བྱེད་ང་ཡི་རང་བཞིན་བསལ་བཞག་བྲལ་བའི་ཆོས་ཉིད་མངོན་་་
དུ་བསྒྲུབ་པར་བྱེད་པ་ལ་སེམས་མི་སྐྲག་ཅིང་དཔའ་བར་བྱེད་པ་ལས་གཞན་དུ་མེད་་
པ་དང་། སེམས་དཔའི་རྣལ་འབྱོར་ལ་སོགས་པ་རྣལ་འབྱོར་རྣམས་པ་བཞི་ཡིས་ཆོས་
ཉིད་རྣལ་མའི་དོན་ལ་བློ་ཇི་བཞིན་དུ་རྣལ་མར་འཇོག་པ་ཡང་ཀུན་བྱེད་ང་ཡི་རང་བཞིན་
བྱང་ཆུབ་སེམས་ཀྱི་ངང་ལ་རྣལ་དུ་འཇོག་པར་བྱེད་པ་ཡིན་པས་ན་དེ་དག་ཐམས་ཅད་
- 188 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀུན་བྱེད་ཉིད་དུ་འདུས་པ་ཡིན་ཏེ། ནམ་མཁའི་མཐའ་དང་མཉམ་པ་ལས། སངས་
རྒྱས་ཀུན་དང་དེ་ཡི་སྲས། །ཀུན་ཀྱང་རྩ་བ་བྱང་ཆུབ་སེམས། །བཅོས་མེད་རིག་པའི་
དོན་རྟོགས་ནས། །རང་གསལ་ཡེ་ཤེས་འོད་ལ་བཞུགས། །ཞེས་པ་ལྟར་རོ། །གསུམ་
པ་ནི། དེ་ལྟར་མདོར་ན་སྟོན་པ་ཀུན་བྱེད་རྒྱལ་པོས་འཁོར་འདས་ཀྱི་ཆོས་ཐམས་ཅད་
ཀུན་བྱས་པ་བཞིན་དུ་ཇི་ལྟར་སྣང་བའི་ཆོས་ཐམས་ཅད་སེམས་ཉིད་རང་བྱུང་གི་ཡེ་
ཤེས་ཀུན་བྱེད་རྒྱལ་པོ་ཉིད་ལ་ལྷུན་གྲུབ་རྫོགས་པ་ཆེན་པོའི་ཚུལ་དུ་འདུས་ཤིང་གནས་
པ་ཡིན་ནོ་ཞེས་གསུངས་སོ། །རིན་པོ་ཆེ་རྒྱས་པའི་རྒྱུད་ལས། ཐམས་ཅད་བྱང་ཆུབ་
སེམས་ལས་བྱུང་བའི་སྣང་བ་སྟེ། །དེ་ལས་མ་གཏོགས་དངོས་པོ་གང་ཡང་མེད། །ཅེས་
གསུངས་པ་ལྟར་རོ། །ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་
ཆོས་ཐམས་ཅད་ཀྱི་རྩ་བ་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ཉིད་ཁོ་ནར་འདུས་་་
པའི་ལེའུ་སྟེ་བཅུ་གཅིག་པའི་འགྲེལ་བའོ།། །།
དོན་གཉིས་པ་སེམས་ཉིད་ཀུན་བྱེད་རྒྱལ་པོ་རྒྱུད་ལུང་ཀུན་གྱི་རྩ་བ་ཡིན་པའི་ལེའུ་བཅུ་
གཉིས་པ་ལ་གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །དང་པོ་ནི།
དེ་ལྟར་ཆོས་ཐམས་ཅད་རང་བྱུང་ཡེ་ཤེས་ཆེན་པོ་རྩ་བ་བྱང་ཆུབ་སེམས་སུ་འདུས་པར་
བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ང་ཡིས་འཁོར་འདས་ཀྱིས་་་་
བསྡུས་པའི་ཆོས་ཐམས་ཅད་གང་ལས་བྱུང་ཞིང་སྣང་བ་ཀུན་བྱེད་ཉིད་ཀྱི་རང་བཞིན་
ཡིན་པར་སྟོན་པའི་ཁུངས་ཀྱི་མདོ་འདི་གསུངས་སོ། །གཉིས་པ་ལ་གསུམ་སྟེ། ཀུན་
གྱི་ལུང་ཁུངས་ཀུན་བྱེད་ཉིད་དུ་ཕྱིར་བསྟན་པ། དེའི་རང་བཞིན་རྒྱས་པར་བཤད་པ།
ཀུན་བྱེད་ཉིད་དུ་འདུ་བས་དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་ཀུན་
བྱེད་ང་ནི་ཆོས་ཀུན་གྱི་རང་བཞིན་གཏན་ལ་འབེབ་པར་བྱེད་པའི་ལུང་ཁུངས་ཡིན་་་
པ་སྟེ། དེས་ན་ཇི་ལྟར་སྣང་བའི་ཆོས་རྣམས་ཐམས་ཅད་ཀུན་དུས་དང་རྣམ་པ་ཐམས་
ཅད་དུ་སྟོན་པ་ཀུན་བྱེད་ང་ལས་བྱུང་བ་ཡིན་པར་ཤེས་པར་གྱིས་ཤིག དེ་ལྟར་སེམས་
དཔའ་རྡོ་རྗེ་རང་གིས་ཇི་ལྟར་ཤེས་ཤིང་རྟོགས་པ་བཞིན་དུ་སྲིད་དང་ཞི་བས་བསྡུས་་་་
- 189 -



ལེའུ་བཅུ་གཉིས་པ།
པའི་ཆོས་ཐམས་ཅད་ཀྱི་འབྱུང་གནས་སུ་གྱུར་ཅིང་ཐམས་ཅད་གཏན་ལ་འབེབ་པར་་
བྱེད་པས་སྤྱི་ཁུངས་ཆེན་པོ་ཡིན་པའི་ཚུལ་འདི་ཉོན་ལ་གདུལ་བྱ་གཞན་རྣམས་ལ་ཡང་
ཆོས་རྣམས་ཐམས་ཅད་འདི་ལྟར་དུ་ལུང་སྟོན་པར་མཛོད་ཅིག་ཅེས་སོ། །
གཉིས་པ་ལ་བདུན་ཏེ། ལུང་ཆེན་ཀུན་གྱི་རྒྱལ་པོར་བསྟན་པ། མན་ངག་ཀུན་གྱི་རྩ་
བར་བཤད་པ། མདོ་རྒྱུད་ཀུན་གྱི་སྤྱི་འགྲེལ་ཡིན་པ། བསྟན་པ་ཀུན་གྱི་ཡང་རྩེར་་
བརྗོད་པ། ཐེག་པ་ཀུན་གྱི་ཉིང་ཁུར་གསུངས་པ། ཡེ་ཤེས་ཆེན་པོའི་སྣང་བ་མཆེད་པ།
ཀུན་རྟོག་ཉོན་མོངས་དྲྭ་བ་གཅོད་པའོ། །དང་པོ་ནི། འདི་ལྟར་ཐེག་པ་འོག་མ་པ་
རྣམས་ཀྱི་ལུགས་ལྟར་སྤོང་འགོག་སྦྱངས་བགྲོད་སོགས་ཀྱི་རྩོལ་སྒྲུབ་ལ་མི་ལྟོས་པར་
ཆོས་ཐམས་ཅད་གདོད་ནས་གཉིས་མེད་ཡེ་ཤེས་ཆེན་པོ་གཅིག་གི་རང་བཞིན་ཡིན་་་་
པས་དགག་སྒྲུབ་སྤང་བླང་གང་ཡང་མི་དགོས་པའི་ཚུལ་དྲང་ཐད་དུ་སྟོན་པར་བྱེད་པ་
ཀུན་བྱེད་རྒྱལ་པོ་བྱང་ཆུབ་ཀྱི་སེམས་ང་ནི་སྐུ་གསུམ་གྱི་རྒྱལ་པོ་རྣམས་ཀྱིས་ལུང་ཆེན་
པོ་གསུངས་པ་ཀུན་གྱི་ནང་ནས་རྒྱལ་པོ་ལྟ་བུ་ང་ཡིན་པས། ཀུན་བྱེད་བྱང་ཆུབ་སེམས་
ཀྱི་ངེས་པའི་ལུང་འདི་ལ་བརྟེན་ནས་སྟོན་པ་སྐུ་གསུམ་པོ་ཡང་དང་པོ་ཀུན་བཟང་
གདོད་མའི་མགོན་པོའམ་དང་པོའི་སངས་རྒྱས་ང་ལས་བྱུང་བ་ཡིན་ལ། དེ་ལ་ལུང་
ཞེས་བྱ་བ་དེ་གང་ཞེ་ན་ལུང་ཞེས་པ་ནི་སྐུ་གསུམ་གྱི་སྟོན་པོ་རྣམས་ཀྱིས་གསུངས་པའི་
བཀའ་ལ་གདགས་ཞིང་དེ་ཐམས་ཅད་གང་ལས་འབྱུང་པའི་ཁུངས་དང་ཀུན་གྱི་ནང་
ནས་རྩོལ་མེད་ཡེ་སངས་རྒྱས་པའི་དགོངས་པ་སྟོན་པས་རྒྱལ་པོ་ལྟ་བུ་ནི་ཀུན་བྱེད་ང་
ཉིད་ཡིན་པར་ཤེས་པར་གྱིས་ཤིག ཅེས་པའོ། །
གཉིས་པ་ནི། དེ་བཞིན་དུ་མན་ངག་ཀུན་གྱི་རྩ་བའམ་བསྟན་དོན་མཐར་ཐུག་པ་
ཡང་ཆོས་རྣམས་ཀུན་གྱི་གནས་ལུགས་སྐུ་གསུམ་ལྷུན་གྲུབ་ཆེན་པོ་བྱང་ཆུབ་ཀྱི་སེམས་
ང་ཉིད་ཡིན་པས་ན་སེམས་ཉིད་སྐྱེ་བ་མེད་པའི་གནས་ལུགས་འདི་ལས་མ་གཏོགས་
པ་ཡི་ཆོས་ཉིད་སྤྲོས་བྲལ་རང་བྱུང་གི་ཡེ་ཤེས་རང་བྱུང་ཀུན་ཏུ་བཟང་པོའི་དགོངས་པ་
- 190 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ནི་དུས་གསུམ་གྱི་སངས་རྒྱས་རྣམས་དང་ཁམས་གསུམ་གྱི་སེམས་ཅན་རྣམས་ལ་ཀུན་
བྱེད་ང་ཡིས་ཡང་དག་པར་བསྟན་པ་མེད་དོ། །གསུམ་པ་ནི། གསང་སྔགས་ཀྱི་རྒྱུད་
དང་ཟབ་རྒྱས་ཀྱི་མདོ་སྡེ་ཀུན་གྱི་བརྗོད་བྱ་མཐར་ཐུག་གཏན་ལ་འབེབ་པར་བྱེད་པའི་ས་
ཀུན་གྱི་སྤྱི་འགྲེལ་ཆེན་པོ་ཡང་ཀུན་བྱེད་རྒྱལ་པོ་འདི་ཉིད་ཡིན་པ་དང་། རྒྱུད་སྡེ་ཕྱི་ནང་
དང་མདོ་སྡེ་མཚན་ཉིད་ཀྱི་ཐེག་པ་རྣམས་སྟོན་པའི་སྐུ་གསུམ་གྱི་སྟོན་པ་གསུམ་ཡང་
ཀུན་བྱེད་ང་ཡི་རང་བཞིན་མངོན་དུ་ཕྱུང་བ་ཡིན་པ་དེས་ན་སྟོན་པ་དང་ནི་བསྟན་པ་
དམ་པའི་ཆོས་གཉིས་ཀ་ཡི་སྤྱི་འགྲེལ་ཡིན་ནོ་ཞེས་དེ་དག་ཐམས་ཅད་ཀུན་བྱེད་བྱང་
ཆུབ་སེམས་ཀྱི་རྩལ་འགག་པ་མེད་པ་ལས་སྣང་བར་བྱས་པས་ཀུན་གྱི་འབྱུང་གནས་
ཡིན་པ་དང་མདོ་རྒྱུད་དེ་དག་གི་བརྗོད་བྱ་མཐར་ཐུག་པ་ཡང་ཀུན་བྱེད་ཉིད་ཡིན་པའི་
ཕྱིར་ཏེ། བང་མཛོད་ལས། སྡེ་སྣོད་ཀུན་དང་རྒྱུད་ཀུན་གྱི། །འབྱུང་གནས་གཏན་ལ་
འབེབས་པའི་ཕྱིར། །ཀུན་གྱི་སྤྱི་འགྲེལ་ཡིན་པར་ཡིད་ཀྱང་ཆེས། །ཅེས་སོ། །
བཞི་པ་ནི། ཀུན་བྱེད་རྒྱལ་པོ་བྱང་ཆུབ་ཀྱི་སེམས་ང་ནི་བསྟན་པ་དམ་པའི་ཆོས་མ་
ལུས་པ་ཀུན་གྱི་ཡང་རྩེ་ཡིན་པར་ཡང་བཤད་དེ། དེས་ཚུལ་ཇི་ལྟར་ཞེ་ན་ཀུན་བྱེད་
ང་ལས་བྱུང་བའི་སྟོན་པ་སྐུ་གསུམ་གྱིས་བསྟན་པའི་ཆོས་འདུལ་བ་མདོ་སྡེ་མངོན་པ་
གསུམ་དང་སྔགས་ཀྱི་ཏན་ཏྲ་ཆེན་པོ་སོ་སོའི་སྡེ་ནི་འབུམ་སྡེ་དང་དེ་དག་གི་བརྗོད་བྱ་
ཤིན་ཏུ་ཟབ་པ་སྤྲོས་བཅས་བསྐྱེད་པའི་རིམ་པ་དང་སྤྲོས་མེད་རྫོགས་པའི་རིམ་པ་སྟོན་
པར་བྱེད་པའི་གསང་བ་བླ་ན་མེད་པ་འ།་སོགས་པ་མདོར་ན་རྩོལ་སྒྲུབ་ཅན་གྱི་ཐེག་པ་
ཀུན་ཀྱང་འདིར་རྩོལ་སྒྲུབ་ལས་འདས་པ་སྤྲོས་བྲལ་བློ་འདས་ཡེ་འབྱམས་ཆེན་པོ་ང་
ཡི་ས་ལ་བགྲོད་དགོས་ཤིང་། དཔེར་ན་དམའ་བའི་ལུང་ནས་ལྷུན་པོའི་རྩེ་མོ་མཐོང་
བར་མི་ནུས་པ་ལྟར་རྩོལ་སྒྲུབ་ཅན་གྱི་ཐེག་པ་དེ་ཉིད་ཀྱིས་རྩོལ་སྒྲུབ་ཀུན་ལས་འདས་
པ་སྟོང་གསལ་ཐུགས་རྗེ་ཀུན་ཁྱབ་ཀྱི་རང་བཞིན་ཅན་ཀུན་བྱེད་བྱང་ཆུབ་ཀྱི་སེམས་
ང་ཉིད་མི་མཐོང་བ་དེས་ན་བསྟན་པ་ཀུན་གྱི་ཡང་རྩེ་ཡིན་པར་བཤད་དེ། དེ་ཉིད་
ལས། རྒྱུ་འབྲས་ཐེག་པ་ཀུན་ལཾས་ཁྱད་འཕགས་པས། །ཐེག་པའི་ཡང་རྩེ་ཡིན་པར་
- 191 -



ལེའུ་བཅུ་གཉིས་པ།
ཡིད་ཀྱང་ཆེས། །ཞེས་གསུངས་པ་ལྟར་རོ། །འདི་ལ་ཀུན་མཁྱེན་ཆེན་པོས། ཐེག་པ་
ཀུན་གྱི་རྩེ་མོ་གསང་སྔགས་ཀྱི་ཐེག་པ་ཡིན་ལ་དེའི་ཀྱང་རྩེ་མོ་རྫོགས་པ་ཆེན་པོ་ཡིན་
པས་ཐེག་པའི་ཡང་རྩེ་ཡིན་པར་གསུངས་སོ། །
ལྔ་པ་ནི། ཀུན་བྱེད་རྒྱལ་པོ་བྱང་ཆུབ་ཀྱི་སེམས་ང་ནི་རྒྱུ་འབྲས་ཀྱི་ཐེག་པ་ཀུན་གྱི་
ཉིང་ཁུའམ་ཡང་ཞུན་ལྟ་བུ་ཡིན་པར་ཡང་བཤད་དེ། འདི་ལྟར་སྟོན་པ་གསུམ་གྱི་ཆོས་
ལམ་སྟེགས་ཙམ་ལ་གནས་པའི་ཀུན་འབྱུང་འདྲེན་པའི་ཐེག་པ། དཀའ་ཐུབ་རིག་བྱེད་
ཀྱི་ཐེག་པ། མ་ཧཱ་ཨ་ནུ་གཉིས་དབང་བསྒྱུར་ཐབས་ཀྱི་ཐེག་པ་སྟེ། དེ་ལྟ་བུའི་ཐེག་པ་
གསུམ་པོ་ཐམས་ཅད་ངེས་པ་དོན་གྱི་སྙིང་པོ་ཟབ་གསལ་གཉིས་སུ་མེད་པའི་ཡེ་ཤེས་
མཐར་ཐུག་པར་གནས་པར་བྱེད་པ་ཡི་ཐེག་པ་གཅིག་ལས་མེད་ལ་ངེས་པའི་ཐེག་པ་
གཅིག་པོ་དེ་ནི་རྒྱལ་བ་ཀུན་གྱིས་བགྲོད་པ་གཅིག་པུ་པ་ཐེག་གཅིག་བྱང་ཆུབ་སེམས་
ཀྱི་ས་འདི་ཉིད་ཡིན་པའི་ཕྱིར་ན་དེ་ནི་ཐེག་པ་ཀུན་གྱི་ཉིང་ཁུར་གྱུར་པས་དུས་གསུམ་
གྱི་སངས་རྒྱས་ཐམས་ཅད་གང་ནས་གཤེགས་པའི་ཤུལ་ལམ་ཆེན་པོ་ཡིན་པར་བཤད་
དེ༔ དེ་ཉིད་ལས། དུས་གསུམ་སངས་རྒྱས་ཀུན་གྱི་ལམ་ཡིན་པས། །རྣམ་དག་ལ༹མ་
ཆེན་ཡིན་པར་ཡིད་ཀྱང་ཆེས། །ཞེས་པ་ལྟར་རོ། །དྲུག་པ་ནི། ཀྱེ་ཀུན་བྱེད་བྱང་ཆུབ་
ཀྱི་སེམས་ང་ནི་ནམ་མཁའི་དབྱིངས་མ་ལུས་པ་ཁྱབ་ཅིང་མཐའ་ཡས་པའི་འགྲོ་བ་ཀུན་
གྱི་རྒྱུ་ལྷན་སྐྱེས་དང་རྐྱེན་ཀུན་བརྟགས་ཀྱི་མ་རིག་པ་ཡི་མུན་པའི་སྤྲིན་ཚོགས་ཤིན་ཏུ་
སྟུག་ཅིང་སྤང་དཀའ་བ་མ་ལུས་པ་ཀུན་བསལ་པར་བྱས་ནས་མཁྱེན་པའི་ཡེ་ཤེས་འོད་
གསལ་ཆེན་པོའི་སྣང་བ་ཕྱོགས་མེད་དུ་མཆེད་པར་བྱེད་པ་ཡིན་ཏེ། དེ་ཡང་ཚུལ་ཇི་
ལྟ་བུ་ཡི་སྒོ་ནས་མ་རིག་པའི་མུན་པ་སེལ་ཞིང་ཡེ་ཤེས་ཀྱི་སྣང་བ་མཆེད་པར་བྱེད་པ་
ལགས་ཞེས་བསྟན་པ་ཡིན་ཞེ་ན། ཇི་ལྟར་སྣང་སྲིད་སྣོད་བཅུད་དུ་སྣང་བའི་ཆོས་་་་
རྣམས་ཐམས་ཅད་ཀུན་གཞན་དུ་ཅི་ཡང་མེད་པར་རིག་པ་བྱང་ཆུབ་སེམས་ཀྱི་ཆོས་་་་
ཉིད་སྟོང་ཆེན་དེ་བཞིན་ཉིད་ཀྱི་རྩལ་མ་འགགས་པར་ཤར་བའི་སྣང་བ་ཡིན་པ་ལ་་་་
- 192 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སེམས་ཅན་རྣམས་ཀྱིས་དེ་ལྟར་དུ་མ་རིག་སྟེ། ཆོས་ཅན་སོ་སོའི་མཚན་མར་ཞེན་ཅིང་
ཆགས་པའི་མ་རིག་གཟུང་འཛིན་གྱི་རྟོག་པའི་མུན་པར་འཐིབ་པ་ཡི་དབང་གིས་ཁམས་
གསུམ་འཁོར་བའི་དུཉཁས་རྟག་ཏུ་གདུང་བ་ལ། ཇི་ལྟར་སྣང་བའི་ཆོས་རྣམས་ཐམས་་
ཅད་ཀུན་ཀུན་བྱེད་བྱང་ཆུབ་སེམས་ཀྱིས་བྱས་པའམ་ཐོག་མའི་འོད་གསལ་གཞི་་་་་
དབྱིངས་ཆེན་པོའི་གདངས་འགགས་པ་མེད་པའི་རྩལ་གཞི་སྣང་ཕྱི་གསལ་གྱི་རྣམ་པར་
ཤར་བ་ཡིན་པའི་ཕྱིར་ན་ཀུན་བྱེད་བྱང་ཆུབ་སེམས་ཀྱི་རྩལ་སྣང་དུ་ཆོས་ཐམས་ཅད་
ཤར་ཞིང་། དེ་ལྟར་ཤར་བའི་དུས་ཉིད་ནས་གཞི་མེད་རྩ་བྲལ་ཆེན་པོའི་རང་བཞིན་
ཆོས་དབྱིངས་སྐྱེ་བ་མེད་པའི་དབྱིངས་སུ་ཡེ་གྲོལ་དུ་སོང་བའི་ཚུལ་རིག་ཅིང་རྟོགས་པར་
བྱས་ནས། ཇི་ལྟར་སྣང་བའི་ཆོས་རྣམས་ཐམས་ཅད་ཀུན་ལ་བདག་གཞན་དང་ཡུལ་
ཡུལ་ཅན་ལ་སོགས་པར་སོ་སོར་རྟོག་པའི་གཟུང་འཛིན་གྱི་མུན་པ་དེ་ཉིད་བསལ་བར་
བྱས་ནས་ཀྱང་། སྤྲོས་བྲལ་རང་བྱུང་གི་ཡེ་ཤེས་ལྷུན་གྲུབ་འོད་གསལ་ཆེན་པོ་གཞི་
རྫོགས་འཕོ་འགྱུར་དང་བྲལ་བ་ནམ་མཁའ་ལྟ་བུའི་སྣང་བ་མཆེད་པར་བྱེད་པ་དེས་་་
ན་མ་རིག་པའི་མུན་པ་ཐམས་ཅད་སྒྲིབ་བྲལ་ཟང་ཐལོ་ཆེན་པོར་སེལ་བའམ་དེངས་་་
ཤིང་རང་བྱུང་ཡེ་ཤེས་ཀྱི་སྣང་བ་མཆེད་ཅིང་རྒྱས་པར་བྱེད་དོ་ཅེས་བྱ་བར་བསྟན་པའོ། །
བདུན་པ་ནི། ཀྱེ་སེམས་དཔའ་ཆེན་པོ་ཀུན་བྱེད་བྱང་ཆུབ་ཀྱི་སེམས་ངས་ནི་འགྲོ་བ་
རྣམས་ཀྱི་རྒྱུད་ཀྱི་བླང་དོར་རྩོལ་སྒྲུབ་ལ་ཞེན་པ་ལ་སོགས་པའི་རྣམ་པར་རྟོག་པའི་དྲྭ་
བ་མ་ལུས་པ་དྲལ་བར་བྱས་ནས་ནི་དུག་ལྔའི་ཉོན་མོངས་པ་ཡི་འཛིན་ཞེན་གྱི་སྲེད་་་་
པའི་ཕྲེང་ཐག་མ་ལུས་པ་རྩ་བ་ནས་གཅོད་པར་བྱེད་པ་ཡིན་ཏེ། དེ་ཡང་ཚུལ་ཇི་ལྟར་
ཞེ་ན་ཕྱི་ནང་སྣོད་བཅུད་དུ་སྣང་བའི་ཆོས་འདི་དག་ཐམས་ཅད་ལ་རྒྱུ་དང་འབྲས་བུའི་
ཐེག་པ་ཅན་རྣམས་ཀྱིས་རང་སེམས་ལས་གཞན་དུ་རྟོག་པའི་དབང་གིས་དགག་སྒྲུབ་
དང་བླང་དོར་སྣ་ཚོགས་སུ་བྱེད་དེ། །
དེ་ཡང་བློ་དམན་ཉན་རང་གི་རིགས་ཅན་ལ་ལས་འདོད་ཡོན་དང་ཉོན་མོངས་པ་
སོགས་ལ་ཐར་བའི་སྲོག་ལ་རྒོལ་པའི་དུག་ཏུ་མཐོང་ནས་དེ་ཉིད་གཉེན་པོས་སློང་བ་་
བ 193 -



ལེའུ་བཅུ་གཉིས་པ།
དང་འགོག་པར་བྱ་བའི་ཡུལ་དུ་རྟོག་ཅིང་འཛིན་ལ་གནས་པར་བྱེད་པ་དང་། བྱང་ཆུབ་
སེམས་དཔའི་ཐེག་པ་བ་ལ་ལས་སེམས་ཆགས་ཤིང་ཞེན་པ་ཡི་ཡུལ་དུ་མཐོང་ནས་དེ་་
ལས་བཟློག་པའི་ཕྱིར་དུ་ཀུན་རྫོབ་སྒྱུ་མ་ལྟ་བུ་དང་དོན་དམ་སྟོང་པ་ཉིད་ཀྱི་རང་བཞིན་
དུ་བདེན་པ་གཉིས་ཀྱི་ཚུལ་དུ་གཏན་ལ་ཕབས་ཏེ་གང་ལའང་མ་ཆགས་པ་ཡི་ཐབས་
ལ་རྟོག་ཅིང་དཔྱོད་པ་ཡི་ལམ་ལ་གནས་པར་བྱེད་པ་དང་། ལ་ལས་ཏེ་ཀྲི་ཡོག་སྡེ་གསུམ་
གྱི་ཐེག་པ་བ་རྣམས་ཀྱིས་གཟུང་འཛིན་གྱི་དྲི་མ་རྣམ་པར་དག་པར་བྱ་བའི་ཡུལ་་་་
མཐོང་ནས་དག་པ་གསུམ་དང་བདག་གནས་ཡོ་བྱད་ཐམས་ཅད་བྱིན་གྱིས་རློབས་པ་
དང་ཆོ་འཕྲུལ་གྱིས་ཏེ་ཆོ་འཕྲུལ་བཞི་ལ་སོགས་པའི་ཐབས་ཀྱིས་ལྷ་དང་བདག་གཉིས་
རྗེ་དང་ཁོལ་གྱི་ཚུལ་ལམ་སྤྱན་ནམ་གྲོགས་ཀྱི་ཚུལ་དུ་རྟོག་ཅིང་སྒོམ་པར་བྱེད་པ་དང་།
ལ་ལས་ཏེ་མ་ཧཱ་དང་ཨ་ནུའི་ལམ་དུ་ཞུགས་པ་རྣམས་ཀྱིས་ཆོས་ཐམས་ཅད་རང་གི་ངོ་
བོས་དག་པ་ཆེན་པོ་ཡི་རང་བཞིན་ཡིན་པ་ལ་འོན་ཀྱང་གཟུང་འཛིན་གྱི་དྲི་མས་བསྒྲིབ་
པ་ཡོད་པའི་ཕྱིར་དེ་ཉིད་བསལ་ནས་དག་པ་མངོན་དུ་འགྱུར་བའི་ཕྱིར་དུ་བསྙེན་སྒྲུབ་
རྣམ་པ་བཞིས་སྒྲུབ་པར་འདོད་པའི་རྟོག་པ་ཡིད་ལ་བྱེད་པ་སྟེ། དེས་ན་འོག་མའི་ས་
ཐེག་པ་བརྒྱད་པོ་དེ་དག་ཐམས་ཅད་རྟོག་པའི་དྲྭ་བར་ཚུད་པ་ལ་ཀུན་བྱེད་བྱང་ཆུབ་
ཀྱི་སེམས་ང་ཡིས་སྣང་སྲིད་འཁོར་འདས་ཐམས་ཅད་རང་བྱུང་ཡེ་ཤེས་ཀྱི་རྩལ་སྣང་
མཉམ་ཉིད་གཅིག་གི་ངོ་བོར་གདོད་ནས་ཡེ་སངས་རྒྱས་པར་སྟོན་པའི་སྒོ་ནས་སེམས་
ཉིད་རང་རིག་པའི་ཡེ་ཤེས་ལས་གཞན་མ་ཞིག་ཡིན་པར་རྟོག་པའི་དྲྭ་བ་ཐམས་ཅད་
རིག་སྟོང་ཡེ་ཤེས་ཆེན་པོའི་མཚོན་གྱིས་དྲལ་བར་བྱས་ནས་ནི། འདི་ལྟར་སྣང་བའི་
ཡུལ་ལ་ང་བདག་སོ་སོར་རྟོག་པའི་ཞེན་འཛིན་ཉོན་མོངས་པའི་ཕྲེང་ཐག་མ་ལུས་པ་་
གཅོད་པར་བྱེད་དོ་ཅེས་གསུངས་སོ། །
དེ་ལྟར་ཡང་མདོ་བཅུ་ལས། སྤང་འགག་སྦྱང་ཞིང་བགྲོད་པ་དང་། །གཟུང་འཛིན་བླང་
དོར་བྱ་བ་དང་། །ལྟ་སྒོམ་རྩོལ་སྒྲུབ་བྱར་མེད་དེ། །ལམ་དང་གཉེན་པོས་བཅོས་མེད་
- 194 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པར། །བྱང་སེམས་ཀུན་བཟང་རང་བཞིན་དུ། །ང་ཡིས་བསྟན་པའི་དོན་འདི་ནི། །བྱང་
ཆུབ་སེམས་ཀྱི་ལུང་ཆེན་ཡིན། །རྒྱུད་དང་མདོ་སྡེའི་སྤྱི་འགྲེལ་ཡིན། །མན་ངག་ཀུན་
གྱི་རྩ་བ་ཡིན། །གསུང་རབ་ཀུན་གྱི་སྙིང་པོ་ཡིན། །བསྟན་པ་ཀུན་གྱི་ཡང་རྩེ་ཡིན། །
ཐེག་པ་ཀུན་གྱི་ཉིང་ཁུ་ཡིན། །མ་རིག་པ་ཡི་མུན་སེལ་ཡིན། །རྟོག་པའི་དྲྭ་བ་འདི་ཡིས་
སེལ། །ཉོན་མོངས་འཕྲེང་ཐག་འདི་ཡིས་གཅོད། །ཅེས་གསུངས་སོ། །
གསུམ་པ་དོན་བསྡུ་བ་ནི། ཀྱེ་སེམས་དཔའ་ཆེན་པོ། ཀུན་བྱེད་རྒྱལ་པོ་བྱང་ཆུབ་
ཀྱི་སེམས་ང་ནི་ཆོས་ཐམས་ཅད་ཀྱི་གནས་ལུགས་བྱ་རྩོལ་བྲལ་བའི་རང་བཞིན་ཡིན་
པའི་ཕྱིར་ན། སེམས་དཔའ་རྡོ་རྗེ་ཁྱོད་ཀྱིས་ང་ཡི་རང་བཞིན་ཆོས་དབྱིངས་སྤྲོས་བྲལ་
ཆེན་པོའི་ངོ་བོ་བརྗོད་བྲལ་འདུས་མ་བྱས་པའི་གནས་ལུགས་འདི་ཚུལ་བཞིན་དུ་རྟོགས་
པར་གྱིས་ལ། ཇི་ལྟར་སྣང་བའི་ཆོས་འཁོར་འདས་ལམ་གསུམ་གྱིས་བསྡུས་པ་འདི་
རྣམས་ཐམས་ཅད་ཀུན་ཀུན་བྱེད་ང་ལས་གཞན་དུ་མེད་པར་ཆོས་དབྱིངས་བྱང་ཆུབ་
སེམས་ཀྱི་རང་བཞིན་བློ་འདས་མཉམ་པ་ཆེན་པོ་རུ་ལུང་སྟོན་པར་མཛོད་ཅིག་དང༌།
སེམས་དཔའ་རྡོ་རྗེ་ཁྱོད་ཀྱི་ང་ཡི་ངེས་པ་དོན་གྱི་ལུང་རྩོལ་སྒྲུབ་བྲལ་བའི་རང་བཞིན་
འདི་འཁོར་གྱི་ཚོགས་ལ་བསྟན་པར་གྱུར་ན་ཁྱོད་ལ་དད་པས་འདུས་པའི་འཁོར་་་་
ཚོགས་ཐམས་ཅད་ཀྱིས་ཆོས་ཉིད་རྩོལ་སྒྲུབ་དང་བྲལ་བ་ཀུན་བྱེད་ང་ཡི་རང་བཞིན་་
ཇི་བཞིན་རྟོགས་པར་གྱུར་ནས་འདུས་པའི་འཁོར་ཚོགས་ཀུན་ཀྱང་སྟོན་པ་ང་ཡི་རང་
བཞིན་དང་དབྱེར་མེད་པ་ཉིད་དུ་འགྱུར་བ་ཡིན་ལ། དེ་ལྟར་ཀུན་ཀྱང་རང་བྱུང་ཡེ་ཤེས་
ཆེན་པོ་ཀུན་བྱེད་ང་ཡི་རང་བཞིན་དུ་གྱུར་པ་དེའི་ཚེ་ན་ཇི་ལྟར་སྣང་བའི་ཆོས་རྣམས་
ཐམས་ཅད་ལ། འགྲོ་བ་ཀུན་ཀྱང་ཉན་རང་ལྟར་སྡུག་ཀུན་གྱི་ངོ་བོར་བལྟས་ནས་སློང་
ཞིང་འགེགས་པར་མི་བྱེད་ལ། བྱང་སེམས་ལྟར་བདེན་པ་གཉིས་སུ་ལྟ་བས་ཆོས་ཉིད་
དུ་སྦྱོང་བར་མི་བྱེད་ལ། ཕྱི་རྒྱུད་ལྟར་གཙང་སྦྲས་ལྷ་རྣམས་མཉེས་པར་བྱེད་པ་དང་
དག་པ་གསུམ་དང་བྱིན་གྱིས་རློབ་པ་སོགས་ཀྱི་བླང་དོར་མི་བྱེད་ཅིང་། ནང་རྒྱུད་འོག་་་་
མོ་གཉིས་ལྟར་ཏིང་ངེ་འཛིན་གྱིས་སེམས་རྟོག་ཚོགས་ཐམས་ཅད་ལྷའི་དཀྱིལ་འཁོར་
- 195-



ལེའུ་བཅུ་གསུམ་པ།
དུ་བསྐྱེད་པ་སོགས་ཀྱིས་རྩོལ་བ་དང་སྒྲུབ་པར་མི་བྱེད་པར་རྩོལ་མེད་བདེ་བ་ཆེན་་་་་
པོའི་ས་ལ་གནས་པར་འགྱུར་ལ། དེ་ལྟར་ཀུན་བྱེད་རྒྱལ་པོའི་རང་བཞིན་འདི་རྟོགས་
པར་གྱུར་ཚེ་རྩོལ་སྒྲུབ་མི་དགོས་པའི་རྒྱུ་མཚན་ཅི་ཞེ་ན། འདི་ལྟར་ཆོས་ཐམས་ཅད་
ཀུན་བྱེད་ང་ཡི་རང་བཞིན་གདོད་ནས་ཡེ་གྲོལ་བྱར་མེད་ཆེན་པོ་རུ་བྱས་ཟིན་པས་ཀུན་
བྱེད་ང་རུ་འཁོར་འདས་ཀྱི་ཆོས་ཐམས་ཅད་ཆོས་ཉིད་ཡེ་ཀློང་ཆེན་པོར་སྣང་བ་ཨ་་་་
འཐས་ཀྱི་གོལ་སྒྲིབ་མེད་པར་ཕྱམས་བརྡལ་དུ་དེངས་ཤིང་། དེ་ཡང་སྟོང་བ་ཕྱང་ཆད་
ལྟ་བུ་མ་ཡིན་པར་ཀ་དག་དང་ལྷུན་གྲུབ་དབྱེར་མེད་པའི་གཤིས་ལུགས་བློ་འདས་སྤྲོས་
པ་དང་བྲལ་བ་ཡེ་གྲོལ་མཉམ་པ་ཉིད་ཀྱི་རང་བཞིན་དུ་གྲུབ་ཟིན་པས་ཡེ་ནས་མཉམ་
པ་ཉིད་ཀྱི་རང་བཞིན་དུ་བཞུགས་པ་ང་ཡིས་ད་གཟོད་སྤང་བླང་བྱ་རྩོལ་ལ་བརྟེན་ནས་
མཉམ་པ་ཉིད་དུ་སྒྲུབ་པར་བྱ་མི་དགོས་ཏེ། ཀུན་མཁྱེན་བླ་མས། ཐམས་ཅད་ཡེ་ནས་
དབྱིངས་སུ་གྲོལ་ཟིན་པས། །ད་གཟོད་འབད་པས་སུས་ཀྱང་གྲོལ་མི་དགོས། །དེ་ལ་
འབད་རྩོལ་བྱས་ཀྱང་དོན་མེད་པས། །མ་བྱེད་མ་བྱེད་རྩོལ་ཞིང་སྒྲུབ་མ་བྱེད། །ཅེས་
གསུངས་པ་ལྟར་རྩོལ་སྒྲུབ་ཀྱི་སྒོ་ནས་མཉམ་ཉིད་ཆོས་སྐུའི་དགོངས་པ་ཞིག་ད་གསར་
དུ་སྒྲུབ་པར་བྱ་མི་དགོས་པར་ཀུན་ཏུ་བཟང་པོའམ་ཀུན་བྱེད་ཆོས་སྐུའི་སྟོན་པ་ང་ཡིས་་
སྔར་ནས་ལུང་བསྟན་ཟིན་པ་ཡིན་ནོ། །ཞེས་གསུངས་སོ། །
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ངེས་པར་ལུང་ཁུངས་
བསྟན་པའི་ལེའུ་སྟེ་བཅུ་གཉིས་པའི་འགྲེལ་བའོ།། །།
དོན་གསུམ་པ་སེམས་ཉིད་ཀུན་བྱེད་ངེས་པར་བཤད་པའི་ལེའུ་བཅུ་གསུམ་པ་ལ་
གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། དེ་ལྟར་སེམས་
ཉིད་ཀུན་བྱེད་རྒྱལ་པོ་རྒྱུད་ལུང་ཀུན་གྱི་རྩ་བ་ཡིན་པར་བསྟན་པ་དེ་ནས་བྱང་ཆུབ་ཀྱི་
སེམས་ཀུན་བྱེད་རྒྱལ་པོ་དེས་རང་ཉིད་སྐུ་གསུམ་གྱི་རྒྱལ་བའི་བཀའ་ལུང་ཐམས་ཅད་
ཀྱི་རྒྱལ་པོ་ཡིན་པའི་ཕྱིར་ན། ཐེག་པ་གོང་འོག་གི་ཆོས་ཐམས་ཅད་ཀྱི་སྤྱི་ཡི་ལུང་ཆེན་
- 196 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པོ་ཀུན་བྱེད་བྱང་ཆུབ་སེམས་ཀྱི་ཐེག་པ་འདི་ཉིད་ཚུལ་ཇི་ལྟར་བཤད་པའི་བཤད་་་་་
ལུགས་འདི་ལྟར་དུ་གསུངས་སོ། །གཉིས་པ་རྒྱས་པར་བཤད་པ་ལ་བཞི་སྟེ། འཆད་
ཚུལ་ལྔ་ཡི་རྣམ་གྲངས་བསྟན་པ། གོ་རིམ་བརྗོད་པ། དགོས་ཆེད་བཤད་པ། ངེས་ཚིག་
སྨོས་པའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག སྙིང་པོ་བྱང་ཆུབ་ཀྱི་སེམས་
ང་ནི་རྒྱུ་འབྲས་ཀྱི་ཆོས་ཐམས་ཅད་ཀྱི་སྤྱི་ཡི་ལུང་ཆེན་པོ་ཡིན་པའི་ཕྱིར་ན་ཐེ་ཚོམ་གྱི་
སྒྲོ་འདོགས་སེལ་བར་བྱེད་པའི་གཏན་ཚིགས་དོན་གྱི་བཤད་ལུགས་རྣམ་པ་ལྔ་ནི་འོག་་་་
ནས་འབྱུང་བ་འདི་ལྟར་སྤྱི་དོན་རྣམ་པ་ལྔ་ཡིས་བཤད་པ་སྟེ། གང་ཞེ་ན་ཁུངས་ལ་ཡིད་
ཆེས་བསྐྱེད་པའི་ཕྱིར་དུ་ལོ་རྒྱུས་དོན་གྱི་བཤད་ལུགས་བསྟན་པ་དང་། ཆོས་ཀུན་སེམས་
སུ་རྟོགས་པའི་ཕྱིར་དུ་རྩ་བ་དོན་གྱི་བཤད་ལུགས་བསྟན་པ་དང༌། ཐེག་པའི་ཤན་ཐང་
འབྱེད་པའི་ཕྱིར་དུ་ཡོ་ག་དོན་གྱི་བཤད་ལུགས་བསྟན་པ་དང་། རྩོལ་སྒྲུབ་བྱ་མི་དགོས་
པའི་ཕྱིར་དུ་དགོས་པ་དོན་གྱི་བཤད་ལུགས་བསྟན་པ་དང༌། དོན་ཉིད་ཇི་བཞིན་རྟོགས་
པར་བྱ་བའི་ཕྱིར་དུ་ཚིག་གི་དོན་གྱི་བཤད་ལུགས་བསྟན་པ་དང་རྣམ་པ་ལྔའོ། །
གཉིས་པ་ནི། དེ་ལ་མན་ངག་ཟབ་མོ་འདི་ཉིད་འཆད་པའི་ཚེ་ན་ཆོས་ཟབ་མོ་ཇི་
ལྟར་བྱུང་བའི་ལོ་རྒྱུས་བསྙད་པར་མ་བྱས་ན་གདུལ་བྱ་རྣམས་ཡིད་མི་ཆེས་པའི་སྐྱོན་་་
དུ་འགྱུར་བར་གསུངས་ཏེ། བང་མཛོད་འཕྲུལ་ལྡེ་ལས། ལོ་རྒྱུས་དོན་གྱིས་མ་བཤད་
ན༑ ༑ཡིད་མི་ཆེས་པའི་སྐྱོན་དུ་འགྱུར། །ཅེས་གསུངས་པ་དེ་ལྟ་བུའི་ཕྱིར་ན་དང་པོ་
གདུལ་བྱ་རྣམས་ལ་ཡིད་ཆེས་པ་ཡི་ཁུངས་བསྟན་པའི་ཕྱིར་དུ་བསྟན་པའི་སྙིང་བོ་འདི་
ཉིད་ཇི་ལྟར་བྱུང་བའི་ལོ་རྒྱུས་གྱི་དོན་གྱི་བཤད་ལུགས་བསྟན་པར་བྱ་ལ། དེའི་རྗེས་
སུ་སྣང་སྲིད་ཀྱི་ཆོས་ཀུན་རྩ་བ་ཆོས་ཉིད་བྱང་ཆུབ་སེམས་སུ་འདུས་པར་རྟོགས་པའི་
དགོས་པ་ཡོད་པའི་ཕྱིར་ན་དེས་ན་རྩ་བའི་དོན་དེ་བསྟན་པར་བྱ་བ་དང་། དེ་ནས་རྩ་
བ་དེ་ལས་འཕྲོས་པའི་ཐེག་པའི་ཁྱད་པར་སོ་སོར་འབྱེད་ཅིང་དབྱེ་བའི་ཕྱིར་དུ་ཡོ་ག་
དོན་གྱི་རྩ་བ་བསྟན་པར་བྱ་ལ། འོན་ཀྱང་གདུལ་བྱའི་བློ་རིམ་ལ་ལྟོས་ནས་ཐེག་པའི་
རྣམ་གྲངས་དེ་ལྟར་བསྟན་ཀྱང་དངོས་དོན་ལ་རྩོལ་སྒྲུབ་གང་ཡང་བྱ་མི་དགོས་པར་་་་
- 197-



ལེའུ་བཅུ་གསུམ་པ།
རྩོལ་མེད་ཡེ་སངས་རྒྱས་པར་བསྟན་པའི་ཕྱིར་དུ་དགོས་ཆེད་དོན་གྱི་བཤད་ལུགས་་་་
བསྟན་པའི་དགོས་པ་དེ་རུ་བསྟན་པ་ཡིན་ལ། དེ་ནས་དེ་ལྟ་བུའི་རྩོལ་སྒྲུབ་ཀུན་ལས་
འདས་པ་མི་རྟོག་མཉམ་པ་ཉིད་ཀྱི་དོན་དེ་མཚོན་བྱེད་ཚིག་ལ་བརྟེན་ནས་རྟོགས་པར་
བྱ་བའི་ཕྱིར་དུ་དེའི་རྗེས་སུ་ཚིག་གི་དོན་དེ་ཇི་ལྟ་བ་བཞིན་ཏུ་སྒྲ་རུ་བརྗོད་པར་བྱ་བ་་
ཡིན་ནོ། །དེ་ལྟར་ཡང་ལུང་སྔ་མའི་འཕྲོས་ལས། རྩ་བའི་དོན་གྱིས་མ་བཤད་ན། །
ཆོས་རྣམས་སེམས་སུ་མི་འདུ་པས། །མཐའ་ཡས་པ་ཡི་སྐྱོན་དུ་འགྱུར། །ཡོ་གའི་དོན་
གྱིས་མ་བཤད་ན། །ཐེག་པའི་ཤན་ཐང་མི་ཕྱེད་པས། །ཁྱད་མི་ཕྱེད་པའི་སྐྱོན་དུ་འགྱུར།།
དགོས་ཆེད་དོན་གྱིས་མ་བཤད་ན། །རྩོལ་སྒྲུབ་བྱ་བཙལ་མ་བྱས་པར། །སངས་རྒྱས་
ས་ལ་དོན་མེད་འགྱུར། །ཚིག་གི་དོན་གྱིས་མ་བཤད་ན། །ཚིག་དང་དོན་དུ་མི་བསྡེབ་
པས། །འབྲུ་མི་ཆོམ་པའི་སྐྱོན་དུ་འགྱུར། །དེ་བཟློག་བཤད་པའི་ཡོན་ཏན་ཡིན། །ཅེས་
གསུངས་སོ། །གསུམ་པ་ལ་ལྔ་སྟེ། ལོ་རྒྱུས་དོན་གྱི་དགོས་ཆེད་བཤད་པ། རྩ་བའི་
དོན་གྱི་དགོས་ཆེད་བཤད་པ། ཡོ་ག་དོན་གྱི་དགོས་ཆེད་བཤད་པ། དགོས་ཆེད་དོན་
གྱི་དགོས་ཆེད་བཤད་པ། ཚིག་གི་དོན་གྱི་དགོས་ཆེད་བཤད་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག ལོ་རྒྱུས་དོན་གྱི་བཤད་ལུགས་ཀྱི་
དགོས་པ་བསྟན་པ་ནི། དང་པོར་འདུས་པའི་འཁོར་རྣམས་ཡིད་ཆེས་པ་ཡི་སྒོ་ནས་་
འཇུག་པའི་དགོས་པ་ཡོད་པས་བསྟན་པ་འདི་ཉིད་གང་ལས་བྱུང་བའི་ཁུངས་བསྟན་་
པའི་ཕྱིར་དུ་ལོ་རྒྱུས་དོན་གྱི་བཤད་ལུགས་བསྟན་པ་ནི་ཇི་ལྟར་ཞེ་ན་རྒྱལ་བ་དགོངས་
བརྒྱུད། རིག་འཛིན་བརྡའི་བརྒྱུད། གང་ཟག་སྙན་བརྒྱུད་གསུམ་གྱི་སྒོ་ནས་བཤད་པ་
སྟེ༑ དེ་ཡང་ཆོས་ཀྱི་དབྱིངས་སྤྲོས་པ་ཐམས་ཅད་དང་བྲལ་པའི་ཀློང་ཡང་དག་དོན་
གྱི་འོག་མིན་ཆེན་པོ་རུ། སྟོན་པ་ཡེ་སངས་རྒྱས་པའི་བདག་ཉིད་བཅོམ་ལྡན་འདས་་
ཀུན་བྱེད་རྒྱལ་པོ་དེ་ཉིད་དགོངས་པ་དོན་གྱི་ཆོས་ཉིད་ལས་བཞེངས་ཏེ། འོག་མིན་་
ཁང་བུ་བརྩེགས་པའི་གཞལ་མེད་ཁང་ཆེན་པོར། ཉིད་ལས་མི་གཞན་པའི་འཁོར་་་
- 198 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རིགས་ལྔའི་སངས་རྒྱས་དང་རྒྱལ་སྲས་སེམས་དཔའ་ལ་སོགས་པ་སྤྱི་དང་། ཁྱད་པར་
དུ་ཉིད་ཀྱི་ཐུགས་རང་བྱུང་གི་ཡེ་ཤེས་ལས་རང་ཤར་བའི་བཀའ་ཡི་སྡུད་པ་པོ་སེམས་
དཔའ་རྡོ་རྗེ་ལ་བརྗོད་མེད་དོན་གྱི་གསུང་གིས་དགོངས་པ་དབྱེར་མེད་ཀྱི་ངང་ནས་་་་
བཤད་པ་ནི་སྟོན་པ་ཆོས་ཀྱི་སྐུས་རང་བཞིན་བྱིན་གྱིས་བརླབས་ཀྱིས་བཤད་ལུགས་
ཏེ༑ རྒྱུན་ལས། བྱིན་རླབས་ཆོས་སྐུ་དོན་གྱིས་གསུང་། །བརྗོད་མེད་དོན་གྱིས་བྱིན་
གྱིས་བརླབས། །དོན་གྱི་མི་གཉིས་བརྒྱུད་པ་ཅན། །ཐ་སྙད་བྲལ་བའི་དོན་མཚོན་པ། །
མན་ངག་ཚད་མས་རང་མཚན་སྟོན། །ཅེས་གསུངས་པ་དང་དེ་ནས་སྟོན་པ་སེམས་
དཔའ་རྡོ་རྗེ་ལོངས་སྤྱོད་རྫོགས་པའི་སྐུར་བཞེངས་ནས་སྤྲུལ་བའི་སྐུ་དགའ་རབ་རྡོ་རྗེ་་
ལ་སོགས་པ་ལ་ཐུགས་ཀྱི་དགོངས་པ་དང་སྐུ་ཡི་བརྡའ་ཐབས་ལ་བརྟེན་པའི་དགོངས་
པ་བརྡ་ཡི་གསུངས་རང་གི་ངོ་བོས་མཚོན་ཏེ་བརྡ་བྲལ་རང་གྲོལ་གྱི་མན་ངག་རང་མཚན་
ཡུལ་མེད་དུ་རྟོགས་པར་མཛད་པ་ནི་ལོངས་སྤྱོད་རྫོགས་པའི་སྐུས་རང་གི་ངོ་བོ་བསྟན་
པའི་བཤད་ལུགས་སྟེ། དེ་ཉིད་ལས། ལོངས་སྐུས་དགོངས་པ་བརྡ་སྒོ་ནས། །རང་གི་
ངོ་བོས་རང་ཤར་མཚོན། །ངོ་བོས་མི་གཉིས་མ་ནོར་ངེས། །བརྡ་བྲལ་རང་གྲོལ་རང་
རིག་ཉམས། །རང་མཚན་ཡུལ་མེད་རང་ཤར་པའོ། །ཞེས་པ་དང་། སྤྲུལ་པའི་སྐུ་རིག་
འཛིན་དགའ་རབ་རྡོ་རྗེས་སློབ་དཔོན་ཆེན་པོ་འཇམ་དཔལ་བཤེས་གཉེན་ལ་སྒྲ་ཚིག་
བསྡེབ་སྦྱོར་ལེགས་པས་བཤད་པ་ནི་སྤྲུལ་པའི་སྐུས་དོན་གྱི་སྒྲ་ཚིག་བསྡེབས་པ་ལ་་་་
སྒོ་ནས་བཤད་ལུགས་སོ། །
དེ་ལས། སྤྲུལ་པའི་དབང་པོས་ཚངས་པའི་དབྱངས། །ཚིག་ཏུ་བསྡེབ་ལེགས་དོན་
ཀུན་མཚོན། །བརྒྱུད་པས་བརྡ་སྤྲོད་ཡི་གེར་བཀོད། །སྤྱི་ཙམ་ཡིད་ཆེས་རྫོགས་ལུང་
ཡིན། །ལོ་རྒྱུས་དོན་གྱི་བཤད་པའོ། །ཞེས་གསུངས་སོ། །དེ་ལྟར་ལོ་རྒྱུས་དོན་གྱིས་
བཤད་པའི་དགོས་པ་ཡང་། ཀུན་གསལ་ལས། ལོ་རྒྱུས་དོན་ལ་རྣམ་གསུམ་སྟེ། །
གང་ཟག་དག་གིས་འཕྲལ་ལ་བྱས་པ་མ་ཡིན་པར། །དུས་གསུམ་སངས་རྒྱས་ཀུན་
གྱི་དགོངས་པ་བརྒྱུད་པས་བཤད། །སངས་རྒྱས་ཞལ་ནས་གསུངས་པས་ཡིད་ཆེས་
- 199 .



ལེའུ་བཅུ་གསུམ་པ།
འགྱུར། །ངེས་པ་དོན་གྱི་འཁོར་ཡིན་པས། །རིག་འཛིན་བརྡ་ཡི་བརྒྱུད་པས་བཤད། །
ལྡེམ་པོའི་དོན་ལ་དགོངས་པ་མ་ཡིན་པར། །ངེས་པའི་དོན་དུ་གསུངས་པས་ཡིད་ཆེས་
འགྱུར། །དེ་བཞིན་བཤད་པའི་དུས་སུ་གང་ཟག་རྣ་བར་བརྒྱུད་ནས་བཤད། །
བརྒྱུད་པ་འབྲེལ་མ་ཚང་པས་ངེས་པར་ཡིད་ཆེས་འགྱུར། །ཞེས་གསུངས་པ་ལྟར་སྟོན་
པ་ཀུན་བྱེད་ང་ཡི་རང་བཞིན་རྣམ་པ་གསུམ་གྱི་རྩལ་ལས་རང་ཤར་པའམ། ང་ལས་
བྱུང་བའི་སྟོན་པ་སྐུ་གསུམ་གྱིས་རིམ་པ་ལྟར་རང་བཞིན་བྱིན་གྱིས་རླབས་དང་ནི་རང་
གི་ངོ་བོ་དང་སྒྲ་ཚིག་ལེགས་པ་དག་གིས་ཇི་ལྟར་གསུངས་པའི་ཚུལ་གྱིས་བསྟན་པ་གང་
ལས་བྱུང་བའི་ཁུངས་བཤད་པ་དེས་ནི་གདུལ་བྱ་རྣམས་ཡིད་ཀྱང་ཆེས་པར་འགྱུར་་་
བས་མན་ངག་གི་སྣོད་དུ་རུང་བའི་དགོས་པ་ཡོད་པར་གསུངས་པའོ། །
གཉིས་པ་ནི། ཀྱེ་སེམས་དཔའ་ཆེན་པོ་ཉོན་ཅིག་ཆོས་ཐམས་ཅད་ཀྱི་རྩ་བ་དོན་གྱི་
བཤད་ལུགས་ཀྱི་དགོས་པ་བསྟན་པ་ནི། འདི་ལྟར་སྣང་སྲིད་སྣོད་བཅུད་ཀྱིས་བསྡུས་
པ་ཡི་ཆོས་ཐམས་ཅད་དང་དག་པ་སངས་རྒྱས་དང་མ་དག་སེམས་ཅན་གྱིས་བསྡུས་པ་
འདི་ཐམས་ཅད་ཀུན་ཀྱང་ཀུན་བྱེད་བྱང་ཆུབ་ཀྱི་སེམས་ང་ཡིས་བྱས་པ་ཡིན་པའི་ཕྱིར་
ན་ཆོས་དེ་རྣམས་ཐམས་ཅད་སྙིང་པོ་རང་བྱུང་གི་ཡེ་ཤེས་བྱང་ཆུབ་ཀྱི་སེམས་ཆོས་སྐུ་
ཐིག་ལེ་ཉག་གཅིག་འདི་ལས་མ་གཏོགས་པ་དེ་ལས་གཞན་དུ་གྱུར་པའི་ཆོས་མ་དག་
པ་ཞེས་བྱ་བ་ཞིག་ཡེ་ནས་གྲུབ་པ་མེད་པའི་ཚུལ། བང་མཛོད་འཕྲུལ་ལྡེ་ལས། བྱང་
ཆུབ་སེམས་ཀྱི་ཆོས་ཉིད་དེ། །ཡོད་ནི་གཅིག་ལས་མེད་པ་ལ། །བྱུང་ནི་སྣང་སྲིད་ཀུན་
ཏུ་བྱུང་། །ཁྱབ་ནི་སྣོད་བཅུད་ཀུན་ལ་ཁྱབ། །བསྟན་ནི་ཐེག་པ་དགུ་རུ་བསྟན། །
འདུས་ནི་བྱང་ཆུབ་སེམས་སུ་འདུས། །ཡིན་ནི་ཆོས་ཀྱི་སྐུ་ཡིན་ཏེ། །བསྟན་དུ་མེད་
པས་དངོས་པོ་མེད། གཟུང་དུ་མེད་པས་ཡུལ་ལས་འདས། །མཚོན་དུ་མཚུངས་པ་གང་
ཡང་མེད། །ཅེས་གསུངས་པ་དེ་ལྟ་བུའི་ཕྱིར་ན་འདི་ལྟར་སྣང་བའི་ཆོས་རྣམས་ཐམས་
ཅད་ཀུན་ཀྱང་རྩ་བ་བྱང་ཆུབ་སེམས་སུ་ཡེ་ནས་སངས་རྒྱས་པར་བསྟན་པའི་ཕྱིར་དུ་
- 200 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྩ་བ་དོན་གྱི་བཤད་ལུགས་གསུངས་པ་དེ་ནི་དགོས་ཆེད་དེ་ལྟ་བུ་དང་ལྡན་པར་བསྟན་
པ་ཡིན་ནོ། །གསུམ་པ་ནི། ཀྱེ་སེམས་དཔའ་ཆེན་པོ་ཉོན་ཅིག་ཡོ་ག་དོན་གྱི་བཤད་
ལུགས་འདིའི་དགོས་ཆེད་བསྟན་པ་ནི་ཀུན་བྱེད་ང་ལས་བྱུང་བའི་སྟོན་པ་སྐུ་གསུམ་
གྱིས་བསྟན་པའི་ཆོས་གང་ཞིག་ལོངས་སྤྱོད་རྫོགས་པའི་སྐུ་དང་ཆོས་ཀྱི་སྐུའི་བསྟན་
པ་ཡི་ཏན་ཏྲ་ཕྱི་ནང་ལ་སོགས་པའི་ཡོ་གཱ་ཡི་སྡེ་རྣམས་ལ། ནང་གསེས་སུ་ཐེག་པ་
འོག་མ་རྣམས་ལ་ཡང་སོ་སོའི་མཐོ་དམན་གྱི་ཁྱད་པར་མི་འདྲ་བའི་བྱེ་བྲག་དུ་མ་ཡོད་་་་
མོད་ཀྱིས། འོན་ཀྱང་དེ་དག་ཐམས་ཅད་ཚུར་བསྡུ་ན་བླང་དོར་ཅན་ཐམས་ཅད་རྣལ་
འབྱོར་ཡོ་ག་དང་རྩོལ་སྒྲུབ་ཅན་རྣམས་མ་ཧཱ་ཡོ་གར་འདུ་བ་དང་རྒྱུ་འབྲས་སུ་འདོད་
པ་ཐམས་ཅད་ཨ་ནུ་ཡོ་གར་འདུ་བ་དང་། བླང་དོར་རྩོལ་སྒྲུབ་རྒྱུ་འབྲས་ཐམས་ཅད་
ལས་གྲོལ་བ་ཐམས་ཅད་ཨ་ཏི་ཡོ་གར་འདུ་བས་ཡོ་ག་རྣམ་པ་བཞིར་བསྡུས་པ་སྟེ། །
རྒྱན་ལས། ཡོ་ག་རྣམ་པ་བཞིར་བཤད་པ། །ཐེག་པ་ཀུན་གྱི་བསྡུ་ས་ཡིན། །ཡོ་ག་་་་
བླང་དོར་སྤྱོད་པ་ཅན། །མ་ཧཱ་ཡོ་ག་རྩོལ་ཞིང་བསྒྲུབ། །ཨ་ནུ་ཡོ་ག་རྒྱུ་འབྲས་འདོད། །
ཨ་ཏི་ཡོ་ག་དེ་ལས་གྲོལ། །ཞེས་གསུངས་པ་ལྟར་ལ། དེས་ན་ཡོ་ག་སྔ་མ་གསུམ་པོ་
དེ་སྤང་བླང་རྩོལ་སྒྲུབ་དང་བཅས་པ་ཡིན་ལ། རྒྱུ་འབྲས་བྱ་རྩོལ་ཀུན་ལས་འདས་པ་
ཀུན་བྱེད་རྒྱལ་པོ་ང་ཡི་བསྟན་པ་ནི་རྫོགས་པ་ཆེན་པོ་ཨ་ཏི་ཡོ་གཱའི་དོན་ཏེ་འདི་་་
ཐེག་པ་ཀུན་གྱི་ཤན་འབྱེད་པར་བྱེད་པ་དང་། རྒྱུ་འབྲས་རྩོལ་སྒྲུབ་གང་ལའང་་་་་
ལྟོས་མི་དགོས་པར་བྱ་བྲལ་རྫོགས་པའི་ལུང་ཆེན་པོ་ཡིན་ནོ་ཞེས་བཤད་དགོས་པ་་་
དེས་ན་དོན་འདི་ནི་ཡོ་གའི་དོན་གྱིས་བཤད་པའི་དགོས་པ་བསྟན་པ་ཡིན་ནོ་ཞེས་
བྱའོ། །
བཞི་བ་ནི། ཀྱེ་སེམས་དཔའ་ཆེན་པོ་ཉོན་ཅིག དགོས་ཆེད་དོན་གྱི་བཤད་
ལུགས་ཀྱི་དགོས་པ་བསྟན་པ་ནི་བསྐལ་བ་དཔག་ཏུ་མེད་པའི་སྔོན་རོལ་ནས་ཀུན་་་་
བྱེད་བྱང་ཆུབ་སེམས་ཀྱི་གནས་ལུགས་བྱར་མེད་རྫོགས་པ་ཆེན་པོའི་དགོངས་པ་ཕྱིན་
གྱིས་མ་ལོག་པ་ང་ལ། ཡིད་དངས་ཤིང་དད་པ་ཡི་དབང་གིས་ད་ལྟ་བྱར་མེད་ཡེ་་་
- 201 -



ལེའུ་བཅུ་གསུམ་པ།
གྲོལ་ཆེན་པོ་གསང་ཆེན་ཨ་ཏིའི་དགོངས་དོན་མ་ནོར་བར་རྟོགས་ནུས་པའི་ལས་དང་་་
སྐལ་བ་བཟང་པོ་དང་ལྡན་པའི་ཤིན་ཏུ་རྣལ་འབྱོར་དབང་པོ་ཡང་རབ་ཏུ་གྱུར་་་་་་
རྣམས་ལ་རྒྱུད་འདི་ཉིད་བསྟན་པར་བྱས་ན། ཡེ་གྲོལ་ཀ་དག་ཆེན་པོའི་ནམ་མཁའ་
ཡི་ཀློང་དུ་གློ་བུར་རྟོག་པས་བསྐྲུན་པའི་གཟུང་འཛིན་གྱི་སྤྲིན་ཚོགས་ཐམས་ཅད་རང་
དེངས་ལ་སོང་སྟེ། བལྟ་བྱ་ལྟ་བྱེད་ཀྱི་བློ་དང་བྲལ་བས་ལྟ་བ་སྒོམ་དུ་མེད་པ་དང་།
བསྲུང་མཚམ་འདའ་ཉམས་དང་བྲལ་བས་དམ་ཚིག་བསྲུང་དུ་མེད་པ་དང་། ཡེ་ནས་
ལྷུན་གྱིས་གྲུབ་པས་ཕྲིན་ལས་བཙལ་དུ་མེད་པ་དང་། མ་བགྲོད་ཡེ་ནས་ཕྱིན་པས་
ལམ་ལ་བགྲོད་དུ་མེད་པ་དང་། གདོད་ནས་ཡེ་སངས་རྒྱས་པས་ས་ལ་སྦྱང་དུ་མེད་
པ་དང་། དེ་བཞིན་དུ་རྒྱུ་དགེ་སྡིག་དང་འབྲས་བུ་བདེ་སྡུག་མེད་པ་དང་། གནས་
ལུགས་དོན་དམ་དང་ནི་སྣང་ཚུལ་ཀུན་རྫོབ་ཀྱི་བདེན་པ་རྣམ་པ་གཉིས་ཀྱང་མེད་པ་
དང་། ཕྱི་སྣང་བ་ཐམས་ཅད་ཟང་མ་ཐལ་བྱུང་ནང་རྟོག་པ་ཐམས་ཅད་ཤར་གྲོལ་རིས་
མེད་དུ་དག་པས་བསྐྱེད་རྫོགས་ལ་སོགས་པ་གང་ཡང་བསྒོམ་ཞིང་བསྒྲུབ་ཏུ་མེད་པར་
མཐོང་བ་དང་། དེ་བཞིན་དུ་ཐེག་པ་སོ་སོའི་ལམ་དུ་སེམས་བསྐྱེད་པ་མེད་ཅིང་སྤང་
བྱ་དང་གཉེན་པོ་ལ་སོགས་པ་མདོར་ན་བྱ་བྱེད་རྩོལ་སྒྲུབ་གང་ཡང་མེད་པར་མཐོང་
བ་ཡི་སྒོ་ནས་ཀུན་བྱེད་བྱང་ཆུབ་སེམས་ཀྱི་རང་བཞིན་མ་བཅོས་གཉུག་མའི་ཡེ་ཤེས་
མངོན་དུ་མཐོང་བ་ཡི་དོན་ཆེན་པོ་དེ་ལྟ་བུ་ཡི་དགོས་ཆེད་ཡོད་པར་བསྟན་པ་ཡིན་་་་
ནོ༑ ༑ཞེས་གསུངས་སོ། །
ལྔ་པ་ནི། ཀྱེ་སེམས་དཔའ་ཆེན་པོ་ཉོན་ཅིག རྗོད་བྱེད་ཚིག་གི་དོན་གྱི་བཤད་པའི་
དགོས་པ་བསྟན་པ་ནི་ཀུན་བྱེད་བྱང་ཆུབ་ཀྱི་སེམས་ང་ནི་ཡེ་ནས་སྤྲོས་པ་ཐམས་ཅད་
དང་བྲལ་བ་ཆོས་ཉིད་དེ་བཞིན་ཉིད་ཀྱི་རང་བཞིན་ཡིན་ལ། ཇི་ལྟར་སྣང་བའི་འཁོར་
འདས་ཀྱི་ཆོས་རྣམས་བསྟན་པ་ཐམས་ཅད་ནི་ཀུན་བྱེད་དེ་བཞིན་ཉིད་ཀྱི་རང་བཞིན་
ཡིན་ཏེ། འོན་ཀྱང་གདུལ་བྱ་རྣམས་ལ་དོན་དེ་ཚིག་དང་ཡི་གེ་ལ་བརྟེན་ནས་སྒྲ་རུ་མ་
- 202 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྒྲགས་སུ་ཟིན་ན་གང་ཟག་རྣམས་ཀྱི་ཡིད་ཀྱི་དབང་པོ་ལ་བརྟེན་པའི་རིག་པ་ཡིས་
རང་སྟོབས་ཀྱིས་ཆོས་ཉིད་དེ་བཞིན་ཉིད་ཀྱི་རང་བཞིན་གབ་ནས་ཡེ་གསང་ཐབས་་་་
ཀྱིས་ཆོད་པ་དེ་རྟོགས་པར་མི་ནུས་ཤིང་མི་སྣང་བ་དེས་ན་དེ་ཉིད་རྟོགས་པའི་ཆེད་དུ་
ཚིག་དང་ཡི་གེ་ལ་བརྟེན་ནས་སྒྲ་རུ་བསྒྲགས་པ་ཡིན་པའི་རྒྱུ་མཚན་དེས་ན་འདི་་་་་
ཚིག་གི་དོན་གྱི་དགོས་པ་བཤུད་པོ་ཡིན་ཏེ། བང་མཛོད་འཕྲུལ་ལྡེ་ལས། ཆོས་ཉིད་
དོན་གྱི་ངོ་བོ་དེ། །ཚིག་དང་ཡི་གེ་ལས་འདས་ཤིང་། །བརྗོད་པས་ཐོག་ཏུ་མི་ཕེབ་སྟེ། །
རང་གི་ངོ་བོ་བརྗོད་མེད་ཀྱང་། །མཐུན་པའི་ཚིག་གིས་མ་མཚོན་ན། །དོན་གྱི་ངོ་བོ་
རྟོགས་མི་འགྱུར། །ཆོས་རྣམས་ཐམས་ཅད་བརྡར་བསྟན་གྱིས། །ཡིད་ཀྱི་དབང་པོ་རྣ་
བར་ཆུག །རྣ་བའི་དབང་པོ་སྒྲ་ལ་ཉོན། །དཔེར་ན་མེ་ཉིད་འདོད་པས་ཀྱང་། །མེ་
འདོད་ཚིག་ཏུ་མ་བརྗོད་ན། །མེ་དང་འཕྲད་པ་ཤིན་ཏུ་དཀའ། །མེ་འདོད་ཚིག་ཏུ་བརྗོད་
པས་ཀྱང་། །མེ་དང་འཕྲད་པར་ཐེ་ཚོམ་མེད། །དེ་བཞིན་ཆོས་ཉིད་རྟོགས་འདོད་པས། །
རང་བཞིན་མེད་པའི་ཆོས་ཉིད་ལ། །རང་བཞིན་མེད་པས་མཚོན་དེ་བསྟན། །བརྗོད་
དུ་མེད་པའི་ཆོས་ཉིད་དེ། །བརྗོད་མེད་ཚིག་གིས་མཚོན་ཏེ་བསྟན། །ཅེས་གསུངས་པ་
བཞིན་ནོ། །བཞི་པ་ལ་ལྔ་སྟེ། ལོ་རྒྱུས། རྩ་བ། ཡོ་ག དགོས་ཆེད། ཚིག་གི་དོན་གྱི་
ངེས་ཚིག་སྨོས་པའོ། ། །
དང་པོ་ནི། ཀྱེ་སེམས་དཔའ་ཆེན་པོ། ལོ་རྒྱུས་དོན་གྱི་བཤད་པ་ཞེས་པ་དེ་གང་དང་
གོང་གི་ལོ་རྒྱུས་བཤད་པ་ཡིན་ཅེ་ན། འདིར་ནི་སྐུ་གསུམ་གྱི་སྟོན་པ་དང་ནི་བསྟན་
པ་དང་འཁོར་གསུམ་གྱི་ལོ་རྒྱུས་བཤད་པའི་ཕྱིར་ན་དེ་སྐད་ཅེས་གསུངས་ཏེ། དེ་ལ་
སྟོན་པ་ནི་ཆོས་སྐུ་ཀུན་བྱེད་རྒྱལ་པོ་ཉིད་ཀྱི་རང་བཞིན་རྣམ་པ་གསུམ་གྱི་རྩལ་ལས་་་
འཁོར་གྱི་རང་བཞིན་སྐུ་གསུམ་གྱི་སྟོན་པ་རྣམས་བྱུང་བ་དང་། སྐུ་གསུམ་གྱི་སྟོན་
པའི་བཤད་ལུགས་ནི་ཆོས་སྐུས་བྱིན་གྱིས་བརླབས་ཀྱིས་བཤད་པ་ལ་སོགས་པ་གོང་
དུ་བསྟན་པ་རྣམ་པ་གསུམ་པོ་དེ་ཉིད་དུ་འདུས་པ་ཡིན་པས། དེ་ནི་གང་གིས་སྟོན་པར་
མཛད་པ་པོ་སྐུ་གསུམ་གྱི་སྟོན་པ་རྣམས་དང་གང་ལ་བསྟན་བྱའི་ཡུལ་དེ་དག་་་་་
- 203 -



ལེའུ་བཅུ་གསུམ་པ།
འཁོར་རྣམས་དང་། གང་ཞིག་བསྟན་པར་བྱ་བ་ཐེག་པ་གསུམ་གྱི་ལོ་རྒྱུས་རྣམས་་་
བཤད་པ་ཡིན་པས་དེས་ན་ལོ་རྒྱུས་དོན་གྱི་བཤད་ལུགས་ཅེས་བྱའོ། །གཉིས་པ་ནི།
རྩ་བའི་དོན་གྱི་བཤད་པ་ཞེས་པ་དེ་ཆོས་གང་དང་གང་གི་རྩ་བ་བཤད་པ་ཡིན་སྙམ་
ན༑ དེ་ནི་སྟོན་པ་ཀུན་བྱེད་ང་ལས་བྱུང་བའི་སྟོན་པ་སྐུ་གསུམ་གྱིས་ཇི་སྐད་བསྟན་་་
པའི་ཆོས་རྣམས་ཐམས་ཅད་ཀུན་གྱི་བརྗོད་བྱའི་རྩ་བའམ་སྙིང་པོ་མཐར་ཐུག་པ་བྱང་
ཆུབ་སེམས་སུ་བསྟན་པའི་ཕྱིར་ན། བྱང་ཆུབ་ཀྱི་སེམས་དེ་ཉིད་སྐུ་གསུམ་གྱི་སྟོན་པ་
དང་ནི་བསྟན་པ་དང་འཁོར་རྣམས་ཐམས་ཅད་ཀྱི་སྣང་གཞིའམ་རྩ་བར་བསྟན་པ་ནི་
རྩ་བ་དོན་གྱི་བཤད་པའི་གཏན་ཚིགས་སམ་ངེས་ཚིག་བསྟན་པ་ཡིན་ནོ། །
གསུམ་པ་ནི། ཀུན་བྱེད་ང་ཡི་རང་བཞིན་ཆོས་ཉིད་དེ་བཞིན་ཉིད་དབྱེ་བསལ་མེད་པ་
གཅིག་པུའི་བདག་ཉིད་ཡིན་པ་ལ་རྣལ་འབྱོར་རྣམ་པ་བཞི་པོའི་སོ་སོས་རྟོགས་ཚུལ་
མི་འདྲ་བའི་དབང་གིས་ཡོ་གའི་མཐོ་དམན་གྱི་བྱེ་བྲག་གམ་ཁྱད་པར་ནི། རྟོགས་བྱ་
ལྟ་བ་ཡི་ཁྱད་པར་སྤྱད་བྱ་སྤྱོད་པ་ཡི་ཁྱད་པར་བསྲུང་བྱ་དམ་ཚིག་གི་ཁྱད་པར་དང་་་་
ལམ་ཇི་ལྟར་སྒྲུབ་པ་ཡི་ཁྱད་པར་དང་། འབྲས་བུ་ཐོབ་པའི་དུས་ཀྱི་ཁྱད་པར་ལ་སོགས་
པ་མི་མཐུན་པའི་ཁྱད་པར་གོང་འོག་སོ་སོའི་བྱེ་བྲག་དེ་ཐམས་ཅད་ཤིན་ཏུ་རྣལ་འབྱོར་
རྩོལ་སྒྲུབ་ཀུན་ལས་འདས་པའི་ཐེག་པས་སོ་སོར་འབྱེད་ཅིང་སྟོན་པར་བྱེད་པ་དེས་
ན་ཡོ་གའི་དོན་གྱི་བཤད་པའི་གཏན་ཚིགས་བསྟན་པ་ཡིན་ནོ། །
བཞི་བ་ནི། དགོས་ཆེད་དོན་གྱི་ངེས་ཚིག་བསྟན་པ་ནི་གང་ཞེ་ན། དགོས་པ་ནི་
ཁམས་གསུམ་གྱི་སེམས་ཅན་ཐམས་ཅད་ཀུན་གྱིས་རང་གི་སེམས་ཀྱི་གཤིས་ལུགས་
ཆོས་ཉིད་དེ་བཞིན་ཉིད་ཀུན་བྱེད་བྱང་ཆུབ་སེམས་ཀྱི་རང་བཞིན་དེ་ཇི་བཞིན་དུ་མཐོང་
བར་གྱུར་ན། ཆེད་ནི་མངོན་པར་རྫོགས་པ་སངས་རྒྱས་པ་ཞེས་པའི་དོན་དེ་ཚིག་གི་
སའམ་ལམ་ཙམ་ལ་མི་གནས་ཏེ་ད་ལྟ་ཉིད་ནས་རང་སེམས་ཆོས་སྐུའི་རང་ཞལ་་་་་་
མངོན་དུ་མཐོང་ནས་ཤིན་ཏུ་རྣལ་འབྱོར་གྱི་དགོངས་པ་མ་བགྲོད་ཡེ་ནས་ཕྱིན་པའི་
- 204 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོན་ཐོབ་པ་ཡི་ཆེད་ཡིན་ལ། འོན་ཀྱང་རྫོགས་པ་ཆེན་པོའི་དོན་ལ་ཚེ་སྔོན་སྦྱངས་་་
པའི་ལས་འབྲེལ་མེད་པས་ཤིན་ཏུ་སྐལ་པ་ཆུང་བ་ཐེག་པ་དམན་པའི་རིགས་ཅན་་་་་
རྣམས་ལ་ནི། རང་བྱུང་འདུས་མ་བྱས་པའི་ཡེ་ཤེས་བསལ་བཞག་དང་བྲལ་བའི་ཚུལ་
མ་གབ་པར་མངོན་དུ་ཕྱུང་ནས་བསྟན་ན་ཡང་རེ་ཞིག་མི་རྟོགས་ཏེ། དཔེར་ན་གང་
ཟག་གང་ཞིག་ནོར་བུ་རིན་པོ་ཆེ་རིན་ཆེན་དབང་གི་རྒྱལ་པོ་འདོད་པ་དེ་ཡིས་ཤིང་གི་
བཟོས་པའི་ནོར་བུ་ལ་བྱི་དོར་བྱས་པས་ནོར་བུའི་རང་བཞིན་དུ་མི་འགྱུར་བ་བཞིན་་
དུ་དམན་པའི་རིགས་ཅན་སྐལ་བ་ཆུང་བ་དོན་གཉིས་ལྷུན་གྲུབ་ཀྱི་འདོད་དགུ་འབྱུང་
བའི་ཡོན་ཏན་དང་མི་ལྡན་པས་ཤིང་གི་ནོར་བུ་དང་འདྲ་བ་དེ་ཐེག་མཆོག་རྫོགས་པ་་
ཆེན་པོ་ངེས་གསང་རྡོ་རྗེ་སྙིང་པོའི་རྒྱལ་མཚན་གྱི་རྩེ་མོར་གནས་ཤིང་དོན་གཉིས་ལྷུན་
གྲུབ་ཀྱི་ཆར་ཆེན་པོ་རྩོལ་མེད་ཤུགས་འབྱུང་དུ་འབེབ་པར་བྱེད་པའི་ཡང་རབ་ཨ་ཏིའི་
རྣལ་འབྱོར་དུ་འགྱུར་དུ་མེད་པ་ཡིན་ནོ། །
དེ་ལྟ་ན་ཡང་ཚེ་སྔོན་རང་བཞིན་རྫོགས་པ་ཆེན་པོའི་ཆོས་དང་བླ་མ་ལ་དད་ཅིང་མོས་
པ་བྱས་པ་ལ་སོགས་པའི་ལས་འཕྲོ་བཟང་པོ་དང་ལྡན་པས་ད་ལྟ་ཀུན་བྱེད་ཆོས་སྐུའི་
དགོངས་པ་མ་ནོར་ཇི་བཞིན་དུ་རྟོགས་པའི་སྐལ་བ་དང་ལྡན་པའི་ཤིན་ཏུ་རྣལ་འབྱོར་
གྱི་གང་ཟག་རྣམས་ལ་བྱར་མེད་ཡེ་གྲོལ་ཆེན་པོའི་དོན་འདི་བསྟན་པར་བྱས་ན། ཐོག་
པ་འོག་མ་ལྟར་དུ་ལྟ་བ་རྟོགས་པ་དང་དམ་ཚིག་བསྲུང་བ་དང་ཕྲིན་ལས་བསྒྲུབ་པ་་་་
དང་ས་ལམ་བགྲོད་པ་དང་སེམས་བསྐྱེད་པ་དང་རྒྱུ་འབྲས་བླང་དོར་དང་སྒོམ་སྒྲུབ་ཀྱི་
རྩོལ་བ་དང་། སྤང་བྱ་དང་དེའི་གཉེན་པོ་བརྟེན་པ་ལ་སོགས་པ་གང་ཡང་མེད་པ་དང་།
དོན་དམ་དང་ཀུན་རྫོབ་རྣམ་པ་གཉིས་ཀྱིས་བསྡུས་པའི་དགག་སྒྲུབ་བླང་དོར་གྱི་
ཡུལ་གང་ཡང་མེད་པར་མཐོང་ནས་སྩོལ་མེད་ཡེ་སངས་རྒྱས་པའི་དགོངས་པ་མངོན་
དུ་འགྱུར་བ་དེས་ན་གང་ཟག་དབང་པོ་ཡང་རབ་རྣམས་ཀྱིས་སེམས་ཀྱི་ཆོས་ཉིད་དེ་་
བཞིན་ཉིད་ཀྱི་རང་བཞིན་མཐོང་བར་འགྱུར་པ་དེ་བས་ན་དེ་ལྟ་བུ་ལ་དགོས་པའི་་་་་
དགོས་ཆེད་ཡོད་པའི་ཕྱིར་ན་དེ་ལྟར་དུ་བརྗོད་པ་ཡིན་ནོ། །
- 205 -



ལེའུ་བཅུ་གསུམ་པ།
ཞེས་གསུངས་སོ། །འདིས་གང་ཟག་དབང་པོ་ཡང་རབ་ཞེས་པ་ཡང་རི་རབ་ཀྱི་རྡུལ་་
ཕྲན་བརྩི་ནུས་པ་དང་སྐལ་བ་སྐད་ཅིག་མར་བརྩི་བ་དང་ཤུ་ལོ་ཀ་མང་བོ་བློ་ལ་འཛིན་
ནུས་པའི་བློ་རིག་གསལ་བ་ཙམ་མིན་པར། ཕྱོགས་ཞེན་གྱི་མཐའ་ལ་མ་ལྷུང་བར་་
ཤེས་བྱའི་སྤྱི་རྒྱ་རླབས་ཀྱིས་གཅོད་ཅིང་གནས་ལུགས་ཡང་དག་པའི་དོན་རྟོགས་ནུས་
པའི་དོན་དུ་ཨ་ཏི་ཡོ་ག་འདི་ཉིད་བསྟན་པར་གསུངས་ཏེ། རྒྱན་ལས། དགོས་ཆེད་
དབང་པོ་ཡང་རབ་སྟེ། །རི་རབ་རྡུལ་དུ་བརྩི་བ་དང་། །བསྐལ་ཆེན་སྐད་ཅིག་མར་
བརྩི་ཞིང་། །བློ་ལ་ཤུ་ལོ་ཀ་འདོན་ཞིང་། །ཐ་སྙད་བྱེ་བྲག་ཤེས་པ་དག །ཡང་རབ་མ་
ཡིན་དོན་ལ་རྩིང་། །དོན་གྱི་གནས་ལུགས་མཐར་ཕྱིན་གོ །ཕྱོགས་སུ་བློ་གྲོས་མ་ལྷུང་
པར། །སྤྱི་སར་བཞག་ནས་ཐུན་མོང་བློས། །ཤེས་བྱ་གཅོད་ཅིང་རྟོགས་ནུས་པའི། །
དོན་དུ་དཔའ་བོ་གསུངས་པ་ཡིན། །ཅེས་གསུངས་པ་བཞིན་ནོ། །ལྔ་བ་ནི། ཚིག་གི་
དོན་གྱིས་བཤད་པའི་དགོས་པའི་ངེས་ཚིག་གམ་གཏན་ཚིག་བསྟན་པ་ནི། ལྟ་བ་
སྒོམ་དུ་མེད་པ་ལ་སོགས་པའི་དོན་ནམ་རང་བཞིན་བཅུ་པོ་མེད་པར་རྩོལ་བྲལ་ལྷུན་
གྲུབ་ཏུ་སྟོན་པར་བྱེད་པའི་སྒྲ་དང་ཚིག་རྣམས་བརྗོད་པར་བྱེད་པ་སྟེ། དེ་ལྟར་ཚིག་
ཏུ་བརྗོད་ཅིང་བཤད་པས་བྱ་རྩོལ་མེད་པའི་ཆོས་ཉིད་གཞི་རྫོགས་པ་ཆེན་པོ་དོན་་་་་
མཐོང་བར་གྱུར་ནས། རང་བཞིན་བཅུ་ཡིས་བྱ་བཙལ་མི་དགོས་པའི་ཀུན་བྱེད་བྱང་
ཆུབ་སེམས་ཀྱི་ཡོན་ཏན་ཐམས་ཅད་ཉི་མ་དང་ཟེར་བཞིན་ཡེ་ནས་རང་ཆས་ལྷུན་གྲུབ་
ཆེན་པོའི་ཚུལ་དུ་ཡོད་པ་དེ་ད་ལྟ་ཉིད་ནས་མངོན་དུ་ཐོབ་པར་འགྱུར་བའི་དགོས་པ་
ཡོད་པས་དེས་ན་ཚིག་གི་དོན་གྱི་དགོས་པ་བསྟན་པ་ཡིན་ནོ་ཞེས་གསུངས་སོ༑ ༑
དེ་ཡང་ཚིག་གི་སྒོ་ནས་ཇི་ལྟར་བཤད་པའི་ཚུལ་ཀྱང་དབང་པོ་རབ་ལ་མཚན་གྱི་དོན་
ཙམ་བསྟན་པས་རྒྱུད་དབུ་ཞབས་ཀྱི་དོན་ཀུན་རྟོགས་པར་འགྱུར་བ་དང་། དབང་པོ་
འབྲིང་ལ་རྒྱུད་འབྱུང་བའི་རྒྱུ་གླེང་གཞི། རྐྱེན་གླེང་སློང་། འབྲས་བུ་ཡོངས་སུ་ཤེས་
པར་བྱ་བ་རྒྱུད་དོན། རྒྱུད་ཀྱི་དགོས་འགྲེལ། འཁོར་ལ་གདམས་ཤིང་བསྟན་པ་གཏད་
- 206 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་སྟེ་སྤྱི་དོན་རྣམ་པ་ལྔའི་སྒོ་ནས་བཤད་པ་དང་། དབང་པོ་ཐ་མ་རྣམས་ལ་རྒྱུད་ཀྱི་
ཚིག་དོན་སོ་སོར་བཀྲོལ་ཏེ་བཤད་པར་གསུངས་ལ། དེ་ཡང་དོན་གྱི་འགྲེལ་བ་ལྔའི་
སྒོ་ནས་བཤད་པར་བྱ་བ་སྟེ། དེ་གང་ཞེ་ན། མདོ་བཅུ་ལས། འགྲེལ་ལྔ་གང་དང་གང་
ཞེ་ན། །ཚེག་བར་འབྲུ་ཡི་འགྲེལ་བ་དང་། །དཔེ་དོན་རྒྱུ་འབྲས་འགྲེལ་བ་དང་། །
གཏན་ཚིགས་དོན་གྱི་འགྲེལ་བ་དང་། །འབྱེད་པར་བྱེད་པའི་འགྲེལ་བ་དང་། །སྡུད་
པར་བྱེད་པའི་འགྲེལ་བའོ། །ཞེས་གསུངས་པ་ལྟར་ཚིག་གི་དོན་རྣམས་འཁྲུགས་པ་
བསྡེབ་ཅིང་འཐོར་བ་སྡུད་པ་དང་དངོས་སུ་མི་གསལ་བ་རྣམས་ཚིག་གོང་འོག་གི་་་་
ཤུགས་ཀྱིས་དབྱུང་བ་ལ་སོགས་པའི་སྒོ་ནས་བཀྲལ་ཏེ་བཤད་པ་ནི་ཚེག་བར་འབྲུ་ཡི་
འགྲེལ་བ་དང༌། དེ་ཉིད་ལས། དེ་འདྲ་དེ་བཞིན་དེ་ལྟར་གསུམ། །དཔེ་རུ་བསྟན་པའི་
འགྲེལ་བའོ། །
དེ་བས་དེ་ཕྱིར་དེས་ན་གསུམ། །གང་ཡིན་དོན་དེ་དེ་མཐོང་ན། །གཏན་ཚིགས་བསྟན་
པའི་འགྲེལ་བའོ། །དེ་ནས་དེ་ཡང་དེ་ལས་གསུམ། །རྒྱུ་འབྲས་བསྟན་པའི་འགྲེལ་
བའོ། །དེ་ཡིན་དེ་མིན་ཡིད་ཆེས་ན། །དོན་གྱི་འགྲེལ་བ་ཡིན་པར་བཤད། །འབྲུ་དང་
ཡན་ལག་གཅིག་ལ་ཡང་། །དཔེ་དོན་དེ་ལྟར་ཡོད་པས་ན། །དེ་བཞིན་འབྲུ་ལག་ཀུན་
ལ་བརྟགས། །དཔེ་དོན་རྒྱུ་འབྲས་འགྲེལ་བར་བཤད། །ཅེས་པ་ལྟར་ཡི་གེའི་འབྲུ་དང་
ཡན་ལག་ལ་བརྟགས་ཏེ་དཔེ་དོན་དང་རྒྱུ་འབྲས་གཏན་ཚིགས་རྣམས་སོ་སོར་མ་ནོར་
བར་བཤད་པ་ནི་དཔེ་དོན་རྒྱུ་འབྲས་ཀྱི་འགྲེལ་བ་དང་། ཐེ་ཚོམ་གྱི་དོན་ལ་ཚད་མ་་
གསུམ་གྱིས་བརྟགས་ཏེ་དོན་མ་ནོར་བ་མངོན་དུ་འབྱིན་ཅིང་ཡིད་ཆེས་ཀྱི་ངེས་པ་བསྐྱེད་
པ་ནི་གཏན་ཚིགས་དོན་གྱི་འགྲེལ་བ་དང་། གོང་དུ་བཤད་པའི་སྤྱི་དོན་རྣམ་པ་ལྔ་ལྟ་
བུའི་རིས་དང་སྡེ་ཚན་སོ་སོར་འབྱེད་ཅིང་དཀྱུས་ཀྱིས་ས་བཅད་དེ་བཤད་པ་ནི་འབྱེད་
པར་བྱེད་པའི་འགྲེལ་བ་དང་། ཆོས་ཐམས་ཅད་རྩ་བ་བྱང་ཆུབ་ཀྱི་སེམས་བྱ་རྩོལ་བྲལ་
བའི་རང་བཞིན་དུ་སྟོན་པ་ལྟ་བུ་རང་གི་རྒྱུད་ཐོག་ཏུ་དབབ་ཅིང་ཉམས་སུ་བླང་བའི་དོན་
མན་ངག་ཏུ་དྲིལ་བ་ནི་སྡུད་པར་བྱེད་པའི་འགྲེལ་བ་སྟེ། དེ་ཉིད་ལས། ཚིག་དང་འབྲུ་
- 207 -



ལེའུ་བཅུ་བཞི་པ།
ཡི་དོན་འདི་ནི། །ཚེག་བར་འབྲུ་ཡི་འགྲེལ་བར་བཤད། །འདྲ་དང་ཡིན་མིན་དོན་འདི་
ནི༑ ༑དཔེ་དོན་རྒྱུ་འབྲས་འགྲེལ་བར་བཤད། །བརྟགས་ཏེ་གཏན་ཚིགས་དོན་འབྱིན་
ན༑ ༑གཏན་ཚིགས་དག་གི་འགྲེལ་པར་བཤད། །སོ་སོའི་སྡེ་དང་རིས་འབྱེད་ན། །
ས་གཅོད་པ་ཡི་འགྲེལ་བར་བཤད། །རྩ་བ་གཅིག་ཏུ་དོན་སྟོན་ན། །སྡུད་པར་བྱེད་པའི་
འགྲེལ་བར་བཤད། །ཅེས་གསུངས་པ་དེ་ལྟ་བུའི་དོན་གྱི་འགྲེལ་པ་ལྔའི་སྒོ་ནས་བཤད་
པར་བྱའོ། ། །
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སེམས་ཀྱི་བཤད་་་་
ལུགས་ཀྱི་ལེའུ་སྟེ་བཅུ་གསུམ་པའི་འགྲེལ་བའོ།། །།
དོན་བཞི་བ་སེམས་ཉིད་ཀུན་བྱེད་རྒྱུ་འབྲས་བྱ་བཙལ་ལས་འདས་པའི་དོན་སྣོད་མིན་
ལ་ངེས་པར་གསང་བའི་ལེའུ་བཅུ་བཞི་བ་ལ་གཉིས་ཏེ། མདོར་བསྟན་པ་དང་། རྒྱས་
པར་བཤད་པའོ། །
དང་པོ་ནི། དེ་ལྟར་ཀུན་བྱེད་བྱང་ཆུབ་སེམས་ཀྱི་བཤད་ཐབས་རྣམ་པ་ལྔ་བསྟན་་
པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་ཉིད་ཀྱི་རང་བཞིན་གཉིས་་
མེད་བློ་འདས་ཆེན་པོ་ནང་གསལ་གཞོན་ནུ་བུམ་སྐུའི་དགོངས་པ་འདི་ཉིད་སྐུ་གསུམ་
གྱི་སྟོན་པ་ནས་ཁམས་གསུམ་སེམས་ཅན་གྱི་བར་ཀུན་ལ་མི་བསྟན་པར་གསང་་་་
དམ་པར་བྱེད་དགོས་པའི་ཚུལ་གྱི་གདམས་ངག་འདི་གསུངས་སོ། །གཉིས་པ་རྒྱུས་
པར་བཤད་པ་ལ་བཞི་སྟེ། ཀུན་བྱེད་བྱང་ཆུབ་ཀྱི་སེམས་གསང་བར་གདམས་པ། སྒྲ་
ཇི་བཞིན་པ་བསྟན་པའི་ཉེས་པ། །གསང་མི་གསང་གི་ཁྱད་པར་བསྟན་པ། །དབང་
པོ་ཡང་རབ་ལ་མི་གསང་བར་བསྟན་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཀུན་བྱེད་བྱང་ཆུབ་ཀྱི་སེམས་ང་ནི་དུས་དང་
རྣམ་པ་ཀུན་ཏུ་གསང་བའི་ཡུལ་རྣམ་པ་བཞི་པོ་འདི་ལ་མི་སྨྲ་བར་གསང་བ་དམ་པར་
བྱའོ། །ཞེས་ཕྱིར་བསྟན་ནས་བྱེ་བྲག་ཏུ་ཡུལ་གང་དང་གང་ལ་གསང་བར་བྱ་ཞེ་ན།
208 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གང་ལ་གསང་བའི་ཡུལ་ན་ཀུན་བྱེད་ང་ཡི་རྩལ་ལས་བྱུང་བའི་སྐུ་གསུམ་གྱི་སྟོན་པ་་་
རྣམས་ལ་ང་ཡི་རང་བཞིན་མ་སྐྱེས་མི་འགགས་མ་ངེས་རྣམ་པ་གསུམ་པོ་འདི་ཉིད་མི་
བསྟན་པར་གསང་དགོས་པ་དང་། དེ་བཞིན་དུ་ང་ཡི་དོན་གཉིས་མེད་བྱང་ཆུབ་ཀྱི་
སེམས་ཇི་བཞིན་དུ་རྟོགས་པས་མཐར་ཕྱིན་འབྲས་བུའི་ས་ལ་གནས་པའི་དུས་གསུམ་
གྱི་སངས་རྒྱས་རྣམས་ལ་ཡང་ང་ཡི་རང་བཞིན་མི་བསྟན་པར་གསང་བར་བྱ་ལ། ང་
ལ་ཆོས་ཉན་ཅིང་ལྷན་གཅིག་ཏུ་འདུས་པ་ཉིད་ལས་མི་གཞན་པའི་འཁོར་ཚོགས་་་་
ཐམས་ཅད་ཡང་ང་ཡི་རང་བཞིན་མི་བསྟན་པར་གསང་བར་བྱ་བ་དང་། ཀུན་བྱེད་་་་
ང་ཡིས་བྱས་པའི་ཁམས་གསུམ་གྱི་སེམས་ཅན་རྣམས་ལ་ང་ཡི་རང་བཞིན་མི་བསྟན་་་་
པར་གསང་བར་བྱའོ་ཞེས་སོ། །གཉིས་པ་ལ་བཞི་སྟེ། སྐུ་གསུམ་སྟོན་པ་མེད་པས་
ཕུན་སུམ་ཚོགས་པར་མི་འགྱུར་བ། སྟོན་གསུམ་ཐུགས་རྗེ་མེད་པས་འགྲོ་དོན་་་་
འབྱུང་བ། སྟོན་གསུམ་བསྟན་པ་མེད་པས་ཐེག་པའི་ཁྱད་པར་མེད་པ། ཐེག་གསུམ་
ཉམས་ལེན་མེད་པས་འཁོར་བའི་སྡུག་བསྔལ་མི་གྲོལ་བའོ། །
དང་པོ་ནི། གོང་དུ་བསྟན་པ་དེ་ལྟར་གསང་དགོས་པའི་རྒྱུ་མཚན་ཅིའི་ཕྱིར་ཞེ་ན།
ལྟའདི་ར་སྐུ་གསུམ་གྱི་སྟོན་པ་ལ་སྟོན་པ་ཀུན་བྱེད་ང་ཡི་རང་བཞིན་མ་གསང་བ་་་
སྒྲ་ཇི་བཞིན་དུ་བསྟན་པར་བྱས་ན། ནང་གསལ་སྤྲོས་པ་དང་བྲལ་བའི་དོན་ཇི་
བཞིན་མངོན་དུ་བྱས་ནས་སྐུ་གསུམ་སྟོན་པ་གསུམ་གྱི་སྣང་ཆ་ཡེ་ཤེས་ཕྱི་གསལ་གྱི་
རང་བཞིན་ང་ཡི་རྩལ་ལས་འབྱུང་བའམ་འཕྲོ་བར་མི་འགྱུར་ལ། སྐུ་གསུམ་གྱི་སྟོན་
པ་དེ་རྣམས་ང་ལས་མ་བྱུང་ན། སྐུ་གསུམ་གྱི་བསྟན་པ་གསུམ་གྱི་ངོ་བོར་གྱུར་པའི་
ཐེག་པ་གསུམ་དང་འཁོར་གསུམ་ལྷན་དུ་ཕུན་སུམ་ཚོགས་པར་མི་འགྱུར་ལ། བསྟན་
གསུམ་ཐེག་པ་གསུམ་དང་འཁོར་གསུམ་པོ་རྣམས་མ་ཚོགས་ན་སྐུ་གསུམ་གྱི་སྟོན་པ་
གསུམ་པོ་སངས་རྒྱས་དཀོན་མཆོག་དང་བསྟན་གསུམ་ཐེག་པ་དམ་ཆོས་དཀོན་མཆོག་
དང་འཁོར་ཚོགས་འདུས་པ་དགེ་འདུན་དཀོན་མཆོག་སྟེ་དེ་ལྟ་བུའི་དཀོན་མཆོག་་་་་
གསུམ་པོ་འཇིག་རྟེན་གྱི་ཁམས་སུ་འབྱུང་བར་མི་འགྱུར་ལ། མཆོག་གསུམ་པོ་དེ་་
• 209 -



ལེའུ་བཅུ་བཞི་པ།
འཇིག་རྟེན་དུ་མ་བྱོན་ནས་མུན་པའི་བསྐལ་བ་འབའ་ཞིག་ཏུ་གྱུར་ན་འཇིག་རྟེན་སྐྱེ་་་
བོ་རྣམས་ཀྱིས་ཐར་བ་དང་ཐམས་ཅད་མཁྱེན་པའི་ལམ་རང་སྟོབས་ཀྱིས་རྙེད་པར་མི་
འགྱུར་བས་ན་བླ་མེད་བྱང་ཆུབ་ཀྱི་དོན་མཐའ་ཡས་པའི་འགྲོ་བ་ཀུན་གྱིས་རིག་ཅིང་
ཐོབ་པ་མེད་པའི་སྐྱོན་དུ་འགྱུར་བ་དེས་ན་གསང་དགོས་པར་གདམས་པ་ཡིན་ནོ། །
གཉིས་པ་ནི། ཀུན་བྱེད་ང་ལས་བྱུང་བའི་དུས་གསུམ་གྱི་སངས་རྒྱས་རྣམས་ལ་ང་ཡི་
རང་བཞིན་གསུམ་མམ་དབྱིངས་ནང་གསལ་གྱི་ཡེ་ཤེས་གསུམ་དབྱེར་མེད་པའི་གནས་
ལུགས་ཏེ་མ་གསང་བར་བསྟན་པར་གྱུར་ན་གང་འདུལ་ཐུགས་རྗེའི་རོལ་བ་སྐུ་གསུམ་
གྱི་སྟོན་པ་གསུམ་པོ་གདུལ་བྱའི་དོན་ལ་འབྱུང་བ་མེད་པས་འགྲོ་དོན་རྒྱུན་ཆད་དེ་་་་
སངས་རྒྱས་དང་སེམས་ཅན་ཐུགས་རྗེའི་འབྲེལ་བ་མེད་པའི་སྐྱོན་དུ་འགྱུར་རོ། །དེས་
ན་སྟོན་པ་ཀུན་ཏུ་བཟང་པོས་འགྲོ་དོན་ཐུགས་རྗེས་མི་འདོར་བའི་ཆེད་དུ་ཉིད་ཀྱི་ངོ་
བོ་དུས་གསུམ་ཀྱི་རྒྱལ་བ་རྣམས་ལ་དབྱིངས་ནང་གསལ་སྤྲོས་པ་དང་བྲལ་བ་སྐུ་གསུམ་
དབྱེར་མི་ཕྱེད་པའི་རང་བཞིན་ཏེ་མ་བསྟན་པའམ་དེ་ཉག་གཅིག་ཏུ་མ་མཛད་པར་སྐུ་
གསུམ་གྱི་རོལ་པ་ཕྱི་གསལ་གདུལ་བྱའི་དོན་དུ་མངོན་དུ་ཕྱུང་བར་བསྟན་པ་ཡིན་ཏེ།
ཀློང་ཆེན་རབ་འབྱམས་ལས། ས་ལམ་ཆིག་ཆོད་ཀུན་བཟང་ངས། །ཡེ་ཤེས་རྣམ་
གསུམ་བསྟན་པ་དང་། །གདུལ་བྱ་མ་དག་དྲང་བའི་ཕྱིར། །སྟོན་པ་རྣམ་པ་གསུམ་དུ་
བྱུང་། །གནས་ཀྱང་རྣམ་པ་གསུམ་ཡིན་ཏེ། །གདུལ་ཞིང་རྣམ་པ་གསུམ་དུ་བཤད། །
འཁོར་ཡང་རྣམ་པ་གསུམ་ཡིན་ཏེ། །བསྟན་པ་དག་ཀྱང་རྣམ་པ་གསུམ། །ཅེས་གསུངས་
པ་ལྟར་རོ། ། །
གསུམ་པ་ནི། ང་ལ་ཆོས་ཉན་པའི་ཕྱིར་དུ་འདུས་པའི་འཁོར་གྱི་ཚོགས་རྣམས་ལ་ང་
ཡི་རང་བཞིན་མ་གསང་བར་བྱེ་བྲག་མེད་པར་བསྟན་པར་གྱུར་ན་གང་ཟག་རྣམས་་་་
ཀྱི་ཁམས་དང་མོས་པའི་བྱེ་བྲག་སྣ་ཚོགས་པ་ཡིན་པས་རང་རང་གི་བློ་དང་འཚམ་པར་
མ་བསྟན་པས་གདུལ་བྱའི་རྒྱུད་ཆུད་ཟ་བར་འགྱུར་བ་དང་། དེ་ཉིད་ལས། སྤྲོས་ལ་
- 210 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
དགའ་བའི་གང་ཟག་ལ། །སྤྲོས་པ་ཅན་གྱིས་ཆོས་ཀྱིས་འདུལ། །ཉན་ཐོས་རང་རྒྱལ་
བྱང་སེམས་གསུམ། །གང་ཟག་དབང་པོ་དམན་ལ་བཤད། །ཀྲི་ཡ་ཨུ་པ་ཡོ་ག་གསུམ། །
གང་ཟག་དབང་པོ་འབྲིང་ལ་བཤད། །མ་ཧཱ་ཨ་ནུ་ཨ་ཏི་གསུམ། །གང་ཟག་དབང་པོ་
རབ་ལ་བཤད། །ཅེས་གསུངས་པ་ལྟར་སྐུ་གསུམ་གྱི་སྟོན་པ་གསུམ་གྱིས་གདུལ་བྱའི་
བློ་རིམ་དང་འཚམ་པར་བསྟན་པའི་ཐེག་པ་གོང་འོག་གི་ལྟ་གྲུབ་སོགས་ཀྱི་ཁྱད་པར་
ཕྱེད་པར་མི་འགྱུར་བའི་སྐྱོན་ཡོད་པ་དེས་ན་གསང་བར་གདམས་པའོ། ། །
བཞི་པ་ནི། ང་ཡིས་བྱས་པའི་ཁམས་གསུམ་གྱི་སེམས་ཅན་རྣམས་ལ་ང་ཡི་རང་
བཞིན་མ་གསང་བར་ཐུགས་རྗེས་བསྟན་པར་གྱུར་ན། དེ་ལས་གཞན་དུ་སྐུ་གསུམ་
གྱི་སྟོན་པ་གསུམ་གྱིས་ཐེག་པ་གསུམ་གྱི་ལམ་བསྟན་པའི་གནས་མེད་པར་འགྱུར་་་་
ལ༑ དེ་ལྟར་སྟོན་པ་གསུམ་གྱིས་བསྟན་པའི་གནས་མེད་པར་གྱུར་ན། སྟོན་པ་ཀུན་
བྱེད་ང་ཡིས་བྱས་པའི་ཆོས་རྣམས་ལ་སྟོན་འཁོར་བསྟན་པ་ཕུན་སུམ་ཚོགས་པ་ཞེས་
སུ་རྒྱུ་མཚན་ཅི་ལ་བརྟེན་ན་གང་ཟག་སུ་ཞིག་གིས་འདོགས་པར་བྱེད་དེ་འདོགས་པོའི་
གནས་མེད་ཅིང་། བསྟན་པ་འབྱུང་བའི་རྒྱུ་ཕུན་སུམ་ཚོགས་པ་རྣམས་མེད་པར་གྱུར་
ན་གདུལ་བྱའི་སེམས་ཅན་རྣམས་ཀྱིས་ཐེག་གསུམ་གྱི་ཉམས་ལེན་མི་ཤེས་པས་འཁོར་
བའི་སྡུག་བསྔལ་ལས་མི་གྲོལ་བའི་སྐྱོན་དང་། མ་ཟད་རྫོགས་པ་ཆེན་པོའི་དོན་ཀྱང་
ཁོང་དུ་མི་ཆུད་པར་སྒྲོ་དང་སྐུར་བ་བཏབ་པས་སེམས་ཅན་དམྱལ་བ་ཆེན་པོར་ལྟུང་་་་
བར་གསུངས་ཏེ། རིན་པོ་ཆེ་སྤུངས་བ་ལས། ཚིག་འདི་དག་ནི་ཉན་ཐོས་དང་རང་
སངས་རྒྱས་ལ་སོགས་པའི་ནང་དུ་རྡུལ་ཙམ་ཡང་བརྗོད་པར་མ་བྱེད་ཅིག དེ་ཅིའི་ཕྱིར་
ཞེ་ན་བློ་ཆུང་བའི་ཕྱིར་ཏེ། དེ་དག་རྣམས་ཀྱིས་ཚིག་འདི་ཀུན་ཐོས་པས་སྐྲག་པ་དང་།
དངངས་པ་དང་། བརྒྱལ་བར་འགྱུར་ཏེ། གསང་སྔགས་རྣམས་ལ་མི་མོས་ཏེ།
ཡིད་ཕྱིར་ལྡོག་ནས་དེའི་རྣམ་པར་སྨིན་པས་སེམས་ཅན་དམྱལ་བ་ཆེན་པོ་དེ་ཉམས་་་་
སུ་མྱོང་བར་འགྱུར་བས་ན། བསྟན་ཅིང་ཐོས་པ་ལྟ་ཅི་སྨོས་ཏེ་རླུང་ཕྱོགས་ཙམ་དུ་ཡང་
བརྗོད་པར་མི་བྱའོ། །ཞེས་དང་། འདི་ཉིད་ལས་ཀྱང་། རྒྱུ་དང་འབྲས་བུའི་ཐེག་པ་
-211 -



ལེའུ་བཅུ་བཞི་པ།
ཅན་རྣམས་ལ། །ཀུན་བྱེད་ང་ཡི་ལུང་འདི་བསྟན་མི་བྱ། །ང་ཡི་ལུང་འདི་ངེས་པར་
བསྟན་བྱས་ན། །དགེ་སྡིག་ལས་ལ་རྒྱུ་འབྲས་ཡོད་ཟེར་ནས། །ཡང་དག་ང་ལ་སྒྲོ་
དང་སྐུར་བཏབ་པས། །ཡང་དག་ང་དང་ཡུན་དུ་འཕྲད་མི་འགྱུར། །ཅེས་གསུངས་
པ་དེ་ལྟ་བུའི་སྐྱོན་རྣམས་སྤང་བའི་ཕྱིར་དུ་གསང་བར་གདམས་པའོ། །གསུམ་པ་ནི།
རྒྱུ་མཚན་དེས་ན་གདོད་མའི་མགོན་པོ་ཆོས་སྐུ་ཀུན་བྱེད་རྒྱལ་པོ་ང་ཡིས་ནི་ང་ཡི་རང་
བཞིན་སེམས་ཉིད་རང་བྱུང་གི་ཡེ་ཤེས་སྤང་བླང་བསལ་བཞག་དང་བྲལ་བའི་དོན་དེ་
སྟོན་པ་ང་ཡི་མངོན་དུ་བྱུང་ནས་ནི་ང་ཉིད་རང་ལ་ང་ཡི་རང་བཞིན་རིག་པ་སྐུ་གསུམ་
གྱི་བདག་ཉིད་ཅན་དེ་ང་ཡིས་བསྟན་པ་མ་གཏོགས། ང་ལས་བྱུང་བའི་སྟོན་པ་སྐུ་
གསུམ་ལ་སོགས་པའི་འཁོར་རྣམས་ལ། ང་ཡི་རང་བཞིན་བསྟན་པའི་བཀའ་ལུང་ནི་
ཀུན་བྱེད་རྒྱལ་པོ་ངས་མ་ཕོག་པས་ན་བསྟན་པར་མི་བྱའོ་ཞེས་སོ། །བཞི་པ་ནི། དེ་
ལོ་བསྟན་པར་བྱ་བའི་ཡུལ་སྟོན་པ་ཀུན་བྱེད་ཉིད་ལ་བསྟན་པར་གསུངས་ན་སྟོན་པ་
ཉིད་ཀྱི་རང་བཞིན་ཏེ་གང་ཡིན་ཞེ་ན། ཤིན་ཏུ་རྣལ་འབྱོར་གྱི་རིགས་ཅན་གང་ཟག་
ལས་བཟང་སྐལ་བར་ལྡན་པ་རྣམས་ནི་ཀུན་བྱེད་ང་ཡི་རང་བཞིན་ཡིན་ལ། དེ་ལྟ་
བུའི་གང་ཟག་དེའི་མཚན་ཉིད་ཀྱང་། འདི་ཉིད་ལས། དད་དང་དམ་ཚིག་བརྩོན་
འགྲུས་ཆེ་བ་དང་། །སྙིང་རྗེ་ཡི་རང་སྐྱོ་དང་ཡིད་རྟོག་མེད། །ལུས་དང་བུ་དང་ཆུང་མ་
བྲན་དང་ནོར། །གང་ལའང་མ་ཆགས་དད་དང་དགའ་བས་འབུལ། །འདི་དག་དད་
དང་དམ་ཚིག་རྟགས་ཡིན་པས། །སྙིང་པོའི་དོན་དང་ལྡན་པ་སྦྱིན་པར་བྱ། །ཞེས་
གསུངས་པ་ལྟ་བུ་ཡིན་པས་ན་དེ་ལ་ཀུན་བྱེད་ང་ཡི་རང་བཞིན་འདི་ཉིད་མི་གསང་
བར་བསྟན་པར་བྱ་བ་ཡིན་ནོ། །ཞེས་ཡོང་རབ་ཨ་ཏིའི་རིགས་ཅན་རྣམས་ལ་
བསྟན་པར་གསུངས་སོ། །
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྐལ་མེད་ལ་གསང་བར་
གསུང་པའི་ལེའུ་སྟེ་བཅུ་བཞི་པའི་འགྲེལ་བའོ། །
-212 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོན་ལྔ་བ་ཀུན་བྱེད་མངོན་དུ་བྱུང་ནས་ཆོས་ཐམས་ཅད་འགྲེལ་བའི་ལེའུ་བཅོ་ལྔ་བ་
ལ་གཉིས་ཏེ། མདོར་བསྟན་པ་དང་རྒྱས་པར་བཤད་པའོ། །དང་པོ་ནི་དེ་ལྟར་རྒྱུ་་་
འབྲས་བྱ་བཙལ་ལས་འདས་པའི་ཀུན་བྱེད་བྱང་ཆུབ་ཀྱི་སེམས་གསང་བ་དམ་པ་མཆོག་
ཏུ་གདམས་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་ཉིད་ཀྱི་ལུང་ཆེན་པོ་་་
ཕུན་སུམ་ཚོགས་པས་བསྡུས་པའི་ཆོས་སྣང་སྲིད་འཁོར་འདས་ཐམས་ཅད་ཆོས་ཉིད་་
བྱང་ཆུབ་སེམས་ཀྱི་རང་བཞིན་མངོན་དུ་ཕྱུང་བ་ཡིན་པར་གསུངས་པའི་ངེས་པ་དོན་
གྱི་ལུང་འདི་བསྟན་ཏོ། །གཉིས་པ་ལ་གསུམ་སྟེ། སྟོན་པ་འཁོར་དང་བསྟན་པ་
གསུམ་མངོན་དུ་ཕྱུང་སྟེ་གདམས་པ། དེ་ཉིད་ཀུན་བྱེད་ལས་གཞན་དུ་མི་ཚོལ་བར་་་་
བསྒྲགས་པ། དེ་ཐམས་ཅད་སེམས་ཉིད་དེ་བཞིན་ཉིད་ཀུན་བྱེད་ཉིད་ཀྱི་རང་བཞིན་
དུ་བསྟན་པའོ། །དང་པོ་ལ་གསུམ་སྟེ། ཕུན་སུམ་ཚོགས་པ་གསུམ་མངོན་དུ་ཕྱུང་བ།
ཇི་ལྟར་བྱུང་ཚུལ་བསྟན་པ། དེ་ཉིད་གཞན་ལ་བསྟན་པར་གདམས་པའོ། །
དང་པོ་ལ་གཉིས་ཏེ། མངོན་དུ་ཕྱུང་ཚུལ་མདོར་བསྟན་པ་དང་། དབྱེ་བས་རྒྱས་པར་
བཤད་པའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག སྟོན་པ་ཀུན་བྱེད་རྒྱལ་
པོ་ང་ཡིས་ནི་སྙིང་བོ་བྱང་ཆུབ་སེམས་ཀྱི་རང་བཞིན་ལས་རྩལ་འགག་མེད་ཀྱི་རང་་་་
མདངས་མངོན་དུ་བྱུང་བ་ནི་བསྡུ་ན་རྣམ་པ་གསུམ་དུ་བསྟན་ཏེ། དེ་ལ་ང་ཡི་རང་
བཞིན་རྣམ་པ་གསུམ་སྟོན་པ་ངས་མངོན་དུ་ཕྱུང་སྟེ་བསྟན་པ་ནི་གང་ཞེ་ན་གདུལ་བྱའི་
བློ་དང་བསྟུན་པའི་ཐེག་པ་སོ་སོའི་དོན་རྣམས་སྟོན་པར་མཛད་པའི་སྟོན་པ་སྐུ་གསུམ་
དང་༑ དེ་དག་གིས་ཇི་ལྟར་བསྟན་པའི་དོན་དེ་ཇི་བཞིན་དུ་རིག་ཅིང་རྟོགས་པར་་་
འདོད་པའི་འཁོར་གྱི་ཚོགས་རྣམས་དང་། དེ་རྣམས་ལ་ཐེག་པ་སོ་སོའི་དགོངས་དོན་
མ་ནོར་བར་ངེས་པའི་དོན་དུ་གསུངས་པ་དང་གསུམ་པོ་དེ་ནི་སྟོན་པ་ཀུན་བྱེད་ང་ཡིས་
རིག་པ་བྱང་ཆུབ་སེམས་ཀྱི་ཀློང་ནས་མངོན་དུ་ཕྱུང་སྟེ་བསྟན་པ་ཡིན་ནོ། །
གཉིས་པ་ལ་གསུམ་སྟེ། རྣམ་གྲངས་རང་བཞིན་དང་བཅས་པས་སྟོན་པ་མངོན་དུ་
ཕྱུང་ཚུལ། ངོ་བོ་དབྱེ་བ་དང་བཅས་པས་འཁོར་ཉིད་མངོན་དུ་ཕྱུང་ཚུལ། ངོ་བོ་རང་
A
བ 213 -



ལེའུ་བཅོ་ལྔ་པ།
བཞིན་ཐུགས་རྗེ་དང་བཅས་པས་ངེས་པའི་དོན་ཉིད་མངོན་དུ་ཕྱུང་ཚུལ་ལོ། །དང་པོ་
ནི་དེ་ལ་མ་ནོར་ངེས་པའི་དོན་རྒྱལ་བ་སྐུ་གསུམ་གྱི་བསྟན་པ་རྣམས་སྟོན་པར་མཛད་
པའི་སྟོན་པ་མ་གབ་མངོན་དུ་ཕྱུང་བ་ནི་གང་ཞེ་ན། ནང་རྒྱུད་སྡེ་གསུམ་གྱི་སྟོན་པ་
ཆོས་ཀྱི་སྐུ་དང་། ཕྱི་རྒྱུད་སྡེ་གསུམ་གྱི་སྟོན་པ་ལོངས་སྤྱོད་རྫོགས་པ་དང་། མཚན་
ཉིད་སྡེ་གསུམ་གྱི་སྟོན་པ་སྤྲུལ་པའི་སྐུ་དང་རྣམ་པ་གསུམ་ཡིན་ལ། དེ་རྣམས་ནི་ཀུན་
བྱེད་རྒྱལ་པོ་ཉིད་ཀྱི་འཁོར་གྱི་དང་བོ་སྟོན་པ་སྐུ་གསུམ་གྱི་རྣམ་པར་ཤར་བ་སྟེ། དེ་
ལྟ་བུའི་ཐེག་པ་གསུམ་གྱི་དོན་རྣམཾས་མ་ནོར་བར་སྟོན་པར་མཛད་པ་ཡི་སྟོན་པ་གསུམ་
པོ་དེ་ཡི་རང་བཞིན་གང་ཡིན་པ་ནི་གཟུང་འཛིན་གཉིས་དང་བྲལ་བའི་གནས་ལུགས་
མཐར་ཐུག་པ་ཀུན་བྱེད་བྱང་ཆུབ་སེམས་ཀྱི་རང་བཞིན་དབྱིངས་སྐྱེ་བ་མེད་པ་ཀ་དག་
བྲི་བྲལ་གྱི་ཆ་ཆོས་ཀྱི་སྐུ་དང་། ཀུན་བྱེད་ང་ཡི་ངོ་བོ་རང་གདངས་འགག་པ་མེད་པ་
ལྷུན་གྲུབ་འོད་གསལ་གྱི་ཆ་སྟོན་པ་ལོངས་སྤྱོད་རྫོགས་པ་དང་། རྩལ་སྣང་མ་འགགས་
ཐུགས་རྗེའི་རོལ་བ་གང་འདུལ་ངེས་མེད་སྒྱུ་མའི་རང་བཞིན་གྱིས་འགྲོ་བའི་དོན་རྩོལ་
མེད་དུ་མཛད་པ་ནི་སྤྲུལ་པའི་སྐུ་སྟེ་སྐུ་གསུམ་པོ་དེ་ནི་གཞན་དུ་ཅི་ཡང་མེད་པར། །
སྟོན་པ་ཀུན་བྱེད་ཉིད་ཀྱི་ཐུགས་རིག་པ་བྱང་ཆུབ་སེམས་ཀྱི་རང་བཞིན་སྟོང་གསལ་་་་
ཐུགས་རྗེ་གསུམ་པོ་དེ་ལས་རང་མདངས་ཕྱི་གསལ་གྱི་ཚུལ་དུ་མངོན་དུ་ཕྱུང་བ་ཡིན་
པའི་རྒྱུ་མཚན་དེས་ན་སྐུ་གསུམ་གྱི་སྟོན་པ་གསུམ་ཡང་ཀུན་བྱེད་རྒྱལ་པོ་ཉིད་ཀྱིས་་་
རང་གི་རང་བཞིན་མངོན་དུ་ཕྱུང་པ་ཁོ་ནའོ། །
གཉིས་པ་ནི། སྐུ་གསུམ་གྱི་སྟོན་པ་རྣམས་ཀྱིས་ཇི་ལྟར་བསྟན་པའི་ཐེག་པ་གསུམ་གྱི་
དོན་དེ་རིག་ཅིང་རྟོགས་པར་འདོད་པ་ཡི་འཁོར་རྣམས་མངོན་དུ་ཕྱུང་བ་ནི། དབྱེ་ན་
སྟོན་པ་གསུམ་གྱི་དབྱེ་བས་དེ་དག་གི་འཁོར་ཀྱང་རྣམ་པ་གསུམ་དུ་བསྟན་པ་སྟེ། དེ་
ཡོང་གང་ཞེ་ན་ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་ཐེག་པ་གསུམ་གྱི་ཆོས་
རྣམས་བསྟན་པ་ཡི་འཁོར་དེ་ཡི་བྱེ་བྲག་ནི་འདི་ལྟར། དུས་གསུམ་ན་བཞུགས་པའི་
- 214 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སངས་རྒྱས་རྣམས་དང་། ཁམས་གསུམ་ན་གནས་པའི་སེམས་ཅན་ཀུན་ཏེ་དེ་དག་ .
ཐམས་ཅད་ཡེ་ནས་ཆོས་ཉིད་རྣམ་པར་མི་རྟོག་པ་མཉམ་ཉིད་བདེ་བ་ཆེན་པོའི་ངང་་་
ལས་སྐད་ཅིག་ཀྱང་གཡོ་བ་མེད་པར་ཆོས་དབྱིངས་དོན་གྱི་འོག་མིན་ཆེན་པོ་ན་གཞི་་
རྫོགས་འཕོ་འགྱུར་བྲལ་བར་གནས་པ་ནི་ཆོས་སྐུའི་འཁོར་དུ་བསྟན་པ་སྟེ། ཀློང་ཆེན་
རབ་འབྱམས་ལས། སྟོན་པ་རིག་སྟོང་ཀུན་ཏུ་བཟང་པོ་ཉིད། མ་བཅོས་སྤྲོས་བྲལ་
བྱང་ཆུབ་སྙིང་པོའི་ངང་ལ་རང་ཤར་ཏེ། ཞལ་ཕྱག་གི་རྣམ་པར་བཞེངས་ནས། སྔོན་
དུ་བྱུང་བའི་འཁོར་ནི་ཉིད་ཀྱི་ངོ་བོ་ཆོས་ཀྱི་སྐུ་དང་། ཉིད་ཀྱི་རང་བཞིན་ལོངས་སྤྱོད་
རྫོགས་པའི་སྐུ་དང༌། ཉིད་ཀྱི་ཐུགས་རྗེ་སྤྲུལ་པའི་སྐུ་དང་། ཞི་ཁྲོའི་སངས་རྒྱས་དཔག་
ཏུ་མེད་པ་དང་། ཁྱད་པར་སྐུའི་འཁོར་རྡོ་རྗེའི་རིགས་དང་། རིན་ཆེན་རིགས་དང་།
པདྨའི་རིགས་དང་། ལས་ཀྱི་རིགས་དང་། བདེ་གཤེགས་རིགས་དང་། སངས་རྒྱས་
དང༌། ཆོས་དང་། དགེ་འདུན་དང་། བྱང་ཆུབ་སེམས་དཔའ་དང་། ས་ཆུ་མེ་རླུང་ནམ་
མཁའ་དང་། འདོད་ཁམས་དང་། གཟུགས་ཁམས་དང་། གཟུགས་མེད་པའི་ཁམས་
དང་ཤིན་ཏུ་རྣལ་འབྱོར་དང་། ཡོངས་སུ་རྣལ་འབྱོར་དང་། རྣལ་འབྱོར་ཆེན་པོ་དང་།
སེམས་དཔའི་རྣལ་འབྱོར་དང་། འདས་པ་དང་། མ་འོངས་པ་དང་། ད་ལྟར་བ་དང་།
དག་པ་དང་། མ་དག་པ་དང། སྒྲོ་སྐུར་ཅན་དང་། ཕྱི་བའི་འཁོར་སྤྱི་དང་། དབང་
ཕྱུག་ཆེན་པོ་དང་། མུ་སྟེགས་དང་། མུར་ཐུག་དང་། རྒྱང་འཕེན་དང་། ལྷ་དང་ལྷ་མ་
ཡིན་དང་། མི་དང་དྲི་ཟ་དང་བཅས་པའོ། ། ་
གསུང་གི་འཁོར་ནི་ཉན་ཐོས་དང་། རང་རྒྱལ་དང་། བྱང་ཆུབ་སེམས་དཔའ་དང་།
ཀྲི་ཡ་དང་། ཨུ་པ་དང་། ཡོ་ག་དང་། མ་ཧཱ་དང་། ཨ་ནུ་དང་། ཨ་ཏི་དང་། ཨ་ཏི་ཆེན་
པོ་དང་། རྡུལ་དང་། མུན་པ་དང་། སྙིང་སྟོབས་དང་། ཕྱིའི་རྟག་ཆད་མུ་བཞིའོ། །
ཐུགས་ཀྱི་འཁོར་ནི། གསལ་སྟོང་དང་། སྣང་སྟོང་དང་། བདེ་སྟོང་དང་། གྲག་སྟོང་
དང༌། རིག་སྟོང་དང་བཅས་ཏེ། ཉིད་ཀྱི་རང་བཞིན་དང་། ངོ་བོ་དང་། ཐུགས་རྗེ་དང་།
ཆོས་ཉིད་ཀྱི་རྡོ་རྗེ་འདུས་མ་བྱས་པ་རྣམས་དང་མི་འབྱེད་ཅིང་། འབྱེད་པ་མི་མངའ་
- 215 -



ལེའུ་བཅོ་ལྔ་པ།
བ༑ མཉམ་རྫོགས་ལྷུན་གྲུབ་ཀློང་ཡངས་ན་ཐབས་གཅིག་ཏུ་གཉིས་སུ་མེད་པར་་་་
བཞུགས་སོ། །ཞེས་དང་། མདོ་བཅུ་ལས། སྟོན་པ་ཆོས་ཀྱི་སྐུའི་འཁོར་ནི། །དུས་
གསུམ་བཞུགས་པ་ཐམས་ཅད་དང་། །ཁམས་གསུམ་རྒྱུད་དྲུག་སེམས་ཅན་དེ། །
འཕགས་པའི་ཐུགས་རྗེས་སེམས་ཅན་ལ། །འབྲེལ་བ་ཕུན་སུམ་ཚོགས་པར་བཤད། །
ཅེས་གསུངས་སོ། །དེས་ན་འཁོར་འདས་ཀྱི་ཆོས་དེ་རྣམས་ནི་ཀུན་བྱེད་ང་ཡིས་མངོན་
དུ་ཕྱུང་བའི་ཆོས་ཀྱི་སྐུའི་འཁོར་ཡིན་ནོ། ། ་
ལོངས་སྐུའི་འཁོར་ནི་དབང་པོ་ལྔ་ལ་སྣང་བའི་ཡུལ་གྱི་རྣམ་པ་གཟུགས་སྒྲ་དྲི་རོ་ལ་་་
སོགས་པའི་རྣམ་པར་སྣང་བ་འདི་རྣམས་ལ་བརྟེན་ནས་ཆགས་སོགས་ཉོན་མོངས་་་་
པའི་རྟོག་པ་མི་སྐྱེ་བའམ་སྐྱེར་མི་འཇུག་པར་ཆོས་ཉིད་རྣམ་པར་མི་རྟོག་པའི་དོན་་་་་
བསྒོམ་ཞིང་། དེ་ཡང་རང་གི་ཆོས་ཉིད་བྱང་ཆུབ་ཀྱི་སེམས་ཉིད་ལ་བདེན་པ་གཉིས་་་
སུ་དབྱེ་བ་མེད་པ་ཆོས་སྐུ་ཐིག་ལེ་ཉག་གཅིག་གི་རང་བཞིན་ཡིན་པ་ལ་ཆོས་ཅན་ཀུན་
རྫོབ་ཀྱི་བདེན་པ་དང་ཆོས་ཉིད་དོན་དམ་པའི་བདེན་པ་གཉིས་ཀྱི་རང་བཞིན་དུ་རྟོག་
ཅིང་དཔྱོད་པར་བྱེད་པ་དེའི་དབང་གིས། དང་པོ་རབ་ཏུ་དགའ་བའི་ས་ནས་བཅུ་བ་
ཆོས་ཀྱི་སྤྲིན་གྱི་བར་དུ་བྱང་ཆུབ་སེམས་ཀྱི་ངོ་བོ་ཇི་ལྟ་བ་བཞིན་དུ་མ་མཐོང་བར་ཉོན་་་
ཤེས་ཀྱི་སྒྲིབ་པ་གཉིས་པོ་ཅི་རིགས་པས་བསྒྲིབས་པར་གྱུར་པའི་ས་བཅུ་པོ་ལ་གནས་་
པའི་བྱང་ཆུབ་སེམས་དཔའ་ཡི་འཁོར་རྣམས་དང་། ཐུགས་རང་བྱུང་ཡེ་ཤེས་ལྔ་ཡི་་
རང་མདངས་མ་འགགས་པ་ལོངས་སྤྱོད་པའི་ཡུལ་འདོད་ཡོན་རྣམ་པ་ལྔར་ཤར་བ་
མ་སྤང་རྒྱན་དུ་མཐོང་བས་གཉིས་སུ་མེད་པར་རོལ་བའི་ལོངས་སྐུའི་སྟོན་པ་རྣམས་
ཏེ༑ དེ་ལྟ་བུའི་ལོངས་སྐུའི་སྟོན་འཁོར་རྣམ་པ་གཉིས་ཀྱང་རང་བྱུང་ཀུན་ཏུ་བཟང་པོ་
སྟོན་པ་ཀུན་བྱེད་ང་ཡི་ངོ་བོར་ཡེ་ནས་གནས་པ་ཉིད་མངོན་དུ་ཕྱུང་བ་ཡིན་ནོ། །དེ་
ཉིད་ལས། སྟོན་པ་ལོངས་སྤྱོད་སྐུའི་འཁོར་ནི། །མི་རྟོག་ཏིང་འཛིན་བཅུ་སྦྱངས་པའི། །
ས་ལ་གནས་པའི་བྱང་ཆུབ་པ། །ཉོན་མོངས་མི་གནས་ཤེས་བྱ་སྦྱངས། །ཡེ་ཤེས་ཚོགས་
- 216 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་ཐུགས་རྗེ་འབྲེལ། །དེས་ན་ཕུན་སུམ་ཚོགས་ཞེས་བྱ། །ཞེས་སོ། །
སྤྲུལ་སྐུའི་འཁོར་ནི་ཆོས་ཉིད་དེ་བཞིན་ཉིད་ཀྱི་རང་བཞིན་ལ་དངོས་པོའི་གནས་ཚུལ་
དང་མི་མཐུན་པའི་རིག་པ་ལྟར་སྣང་བ་ཡིད་ཀྱི་དབང་པོའམ་རྣམ་པར་རྟོག་པ་དེས་
སོ་སོར་བརྟགས་ཤིང་དཔྱད་པས་ཕྱིན་ཅི་ལོག་ཏུ་མཐོང་བའི་ཤེས་པ་དེ་ལ་ཚད་མར་
བཟུང་ནས་གྲུབ་མཐའ་ཕྱིན་ཅི་ལོག་པ་ལ་ཞེན་པའི་ཕྱི་རོལ་བ་རྣམས་ཀྱི་ལ་ལས་ཕྲུ་
དང་དབང་ཕྱུག་ལ་སོགས་པ་རྟག་པ་ཉིད་དུ་མཐོང་བ་དང་། ལ་ལས་རྒྱུ་འབྲས་དང་
སྔ་ཕྱིའི་སྲིད་པ་ལ་སོགས་པ་མེད་པར་སྟོང་བ་ཕྱང་ཆད་པར་མཐོང་བ་སོགས་རྒྱུ་འབྲས་
ཀྱི་དངོས་པོ་ཐམས་ཅད་ལོག་པར་མཐོང་བ་ཡི་གྲུབ་མཐའ་ཐམས་ཅད་ཚུར་བསྡུ་ན།
མུ་སྟེགས་མུར་ཐུག་ཕྱལ་བ་རྒྱང་འཕེན་སྟེ་རྣམ་པ་བཞིས་བསྡུས་པ་ཡིན་པས་དེ་དག་
རྣམས་ཀྱི་རྒྱུད་སྟོན་པ་སྤྲུལ་པའི་སྐུས་ཐུགས་རྗེས་བྱིན་གྱིས་བརླབས་དེ་ཕྱིན་ཅི་ལོག་
པའི་ལམ་ནས་བཟློག་སྟེ། རྒྱུ་དགེ་སྡིག་དང་འབྲས་བུ་བདེ་སྡུག་ལ་བླང་དོར་བྱེད་པའི་
ཚུལ་མ་ནོར་བར་ལུང་བསྟན་པའི་སྒོ་ནས་སྒོ་གསུམ་གྱི་སྡིག་པའི་ལས་སྤོང་ཞིང་སེམས་
དགེ་བའི་ལམ་ལ་གནས་པའི་འཁོར་དགེ་སློང་ཕ་མ་གཉིས་དང་དགེ་བསྙེན་ཕ་མ་གཉིས་
ཏེ་རྣམ་པ་བཞི་པོ་ནི་བསྐལ་པ་ཆེན་པོ་གསུམ་ལ་སོགས་པ་ཡུན་རིང་པོའི་བར་དུ་རྒྱུ་
འབྲས་རྩོལ་སྒྲུབ་ཀྱི་ས་ལ་གནས་པའི་འཁོར་རྣམས་ཏེ། དེ་ལྟར་ཡང་། ཀློང་ཆེན་རབ་
འབྱམས་ལས། འཁོར་ནི་ལྷ་མི་མུ་སྟེགས་བསྟན་གསོ་རྣམས། །དབང་པོ་སེམས་
བསྒྱུར་ཐུགས་རྗེའི་བྱིན་རླབས་ནས། །དགེ་སློང་ཕོ་མོ་དགེ་བསྙེན་ཕོ་མོ་བཞི། །མ་ངེས་
སྣ་ཚོགས་སྤྲུལ་སྐུའི་འཁོར་ཡིན་ཏེ། །ཞེས་གསུངས་པ་དེ་ལྟ་བུའི་སྤྲུལ་པའི་སྐུའི་འཁོར་
དང་སྟོན་པ་གཉིས་སུ་སྣང་བ་ཡང་གཞན་མིན་པར་ཀུན་བྱེད་ང་ཡིས་ཐུགས་རྗེའི་རང་
མདངས་མངོན་དུ་ཕྱུང་པ་ཡིན་ནོ། །ཞེས་གསུངས་སོ། །
གསུམ་པ་ནི། གོང་དུ་བསྟན་པ་དེ་ལྟ་བུའི་སྐུ་གསུམ་གྱི་སྟོན་པ་རྣམས་ཀྱིས་རང་
རང་གི་འཁོར་ཚོགས་རྣམས་ཀྱི་ཐུགས་ཡང་དག་པའི་ཡེ་ཤེས་སོ་སོར་རང་རིག་པའི་
ཡུལ་ཅན་གྱི་ངོ་ལ། ཀུན་བྱེད་བྱང་ཆུབ་སེམས་ཀྱི་རང་བཞིན་ངོ་བོ་རང་བཞིན་ཐུགས་
- 217 -



ལེའུ་བཅོ་ལྔ་པ།
རྗེ་གསུམ་གྱི་རྩལ་ལས་ཤར་བའི་བསྟན་པ་ཡང་དག་པ་ངེས་པའི་དོན་ཅན་གྱི་ཐེག་པ་
རྣམས་བསྟན་པར་མཛད་པ་ལྟར་འཁོར་རྣམས་ཀྱིས་རང་རང་ལ་ཇི་ལྟར་བསྟན་པའི་
དོན་མ་ནོར་བར་མཐོང་བའི་ལུང་དང་རྟོགས་པའི་བསྟན་པ་དེ་ཡང་ཀུན་བྱེད་བྱང་ཆུབ་
སེམས་ཀྱི་ངོ་བོ་མངོན་དུ་ཕྱུང་བ་ཡིན་པར་གསུང་སྟེ། མདོ་བཅུ་ལས། ཡེ་ཤེས་ཐུགས་
ཀྱི་རིག་པ་ཡིས། །རང་གི་རང་བཞིན་ངོ་བསྟན་ཏེ། །དེ་མཐོང་བསྟན་པས་དེ་འདུས་
པས། །དེ་ལ་དེ་བསྟན་དེ་ཡང་མཐོང་། །དེ་ནི་བསྟན་པ་ཞེས་སུ་བཤད། །ཅེས་སོ། །
གཉིས་པ་ནི། ཀྱེ་སེམས་དཔའ་ཆེན་པོ་མངོན་དུ་ཕྱུང་བ་ཞེས་བྱ་བ་དེ་བྱེད་པ་པོ་གང་
གིས་ཆོས་གང་ཞིག་ཚུལ་ཇི་ལྟར་མངོན་དུ་ཕྱུང་བ་ཡིན་སྙམ་ན། དེ་ནི་བྱེད་པ་པོ་གང་
གིས་མངོན་དུ་བྱུང་ན་སྟོན་པ་ཀུན་བྱེད་ང་ཡིས་མངོན་དུ་བྱུང་བ་ཡིན་ལ། གང་ཞིག་
མངོན་དུ་ཕྱུང་བ་ནི་སེམས་ཉིད་རང་བྱུང་གི་ཡེ་ཤེས་གནས་ལུགས་མ་བཅོས་པ་དེ་ཁོ་
ན་ཉིད་ཀྱི་རང་བཞིན་དེ་མངོན་དུ་ཕྱུང་བ་ཡིན་ནོ། །དེ་གང་གི་དོན་དུ་མངོན་དུ་ཕྱུང་
བ་ཡིན་སྙམ་ན་རྟོགས་པར་བྱ་བའི་ཡུལ་ཆོས་ཉིད་དེ་བཞིན་ཉིད་སྙིང་པོ་བྱང་ཆུབ་ཀྱི་
སེམས་དེ་ལ་སོ་སོར་ལྟ་བ་དང་རྟོགས་པར་བྱེད་པ་ཡི་སྐུ་གསུམ་གྱི་སྟོན་པའི་འཁོར་
གྱི་ཚོགས་རྣམས་ཀྱི་དོན་དུ་མངོན་དུ་ཕྱུང་བ་ཡིན་ལ། ཚུལ་ཇི་ལྟར་མངོན་དུ་ཕྱུང་ན་
ཐེག་པའི་རིམ་པ་གང་ཞིག་ལ་ལ་བདེན་པ་བཞི་ལ་བླང་དོར་དུ་བྱ་བའི་སྒོ་ནས་ཀུན་
ཉོན་ཕྱོགས་ཀྱི་ཆོས་རྣམས་སྤོང་བའི་དོན་དུ་ཕྱུང་པ་དང་། ལ་ལ་རྟེན་འབྲེལ་བཅུ་
གཉིས་ལུགས་ལྡོག་ཏུ་བསྒོམ་པའི་སྒོ་ནས་སྡུག་ཀུན་གྱི་ཆོས་རྣམས་འགེགས་པར་བྱེད་
པའི་དོན་དུ་ཕྱུང་བ་དང་། ལ་ལ་བདེན་གཉིས་ཀྱི་ངོ་བོར་གྱུར་བའི་ཆོས་རྣམས་ལ་བླང་
དོར་དུ་སྤྱོད་པའི་དོན་དུ་ཕྱུང་བ་གསུམ་ནི་ཀུན་འབྱུང་འདྲེན་པའི་ཐེག་པ་གསུམ་དང་།
ལ་ལ་གཟུང་འཛིན་གྱི་རྟོག་པ་རྣམས་དག་པར་བྱེད་པའི་དོན་དུ་ཕྱུང་བ་དང།
ལ་ལ་ལྷ་དང་གཙང་བའི་རིགས་རྣམས་བླང་བ་དང་རྟོག་པ་དང་རྨེ་བའི་རིགས་རྣམས་
དོར་བར་བྱ་བའི་དོན་དུ་ཕྱུང་བ་ནི་དཀའ་ཐུབ་རིག་བྱེད་ཀྱི་ཐེག་པ་དང་། ལ་ལར་
ཨ 218 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བདག་ཉིད་ཡེ་ནས་དག་པ་ལྷ་དང་དཀྱིལ་འཁོར་གྱི་ངོ་བོར་གནས་པ་ལམ་བསྐྱེད་་་་་
རྫོགས་ལ་བརྟེན་ནས་མངོན་དུ་བྱེད་པའི་དོན་དུ་ཕྱུང་བ་ནི་དབང་བསྒྱུར་ཐབས་ཀྱི་
ཐེག་པ་སྟེ། དེ་ལྟར་མངོན་དུ་ཕྱུང་བ་བཞིན་དུ་འཁོར་རྣམས་ཀྱིས་ཀྱང་ལ་ལས་ཀུན་
བྱེད་བྱང་ཆུབ་སེམས་ཀྱི་རང་བཞིན་མངོན་དུ་སྣང་བའི་ཆོས་རྣམས་སྤང་བར་བྱ་བའི་
ཡུལ་དུ་མཐོང་བ་དང་། ལ་ལས་དགག་པའི་ཡུལ་དུ་མཐོང་བ་དང་། ལ་ལས་གཉེན་
པོ་ལ་སྤྱོད་པའི་ཡུལ་དུ་མཐོང་བ་དང་། ལ་ལས་དག་བྱའི་སྟེ་དག་པར་བྱ་བའི་ཡུལ་
དུ་མཐོང་བ་དང་། ལོ་ལས་བླང་དོར་དུ་བྱ་བའི་ཡུལ་དུ་མཐོང་བ་དང་། ལ་ལས་
བདག་ཉིད་ཆེན་པོར་དབང་བསྡུའི་སྟེ་དབང་དུ་བསྡུ་བར་བྱ་བའི་ཡུལ་དུ་མཐོང་བ་སྟེ་
རྒྱས་པར་ན་དུག་སྡོང་གི་སྟོང་ཐུན་དང་སྦྱར་ཏེ་གསུངས་པ་ལྟར་ཤེས་པར་བྱ་སྟེ། དེ་
ལྟར་རྒྱུ་དང་འབྲས་བུའི་སྟོན་པ་གསུམ་པོ་ཡི་འཁོར་ཚོགས་རྣམས་ཀྱིས་དེ་ལྟར་་་་་
མཐོང་བའོ། །
གསུམ་པ་ནི། ཀྱེ་སེམས་དཔའ་ཆེན་པོ། དེ་ལྟར་ཆོས་ཐམས་ཅད་སྟོན་པ་ཀུན་བྱེད་
ང་ཡི་རང་བཞིན་མངོན་དུ་ཕྱུང་བ་ཡིན་པའི་ཚུལ་འདི་ཉིད་ནི་སེམས་དཔའ་རྡོ་རྗེ་ཁྱོད་
ཀྱིས་འཁོར་རྣམས་ལ་དེ་བཞིན་དུ་ངེས་པར་ལུང་སྟོན་ཅིག དེ་ཡང་ཀུན་བྱེད་ང་ནི་
སེམས་དཔའ་རྡོ་རྗེ་ཁྱེད་ཀྱི་ཐུགས་རིག་པ་རང་བྱུང་གི་ཡེ་ཤེས་ཀྱི་ངོ་བོ་སྟེ་དེ་ལས་ཐ་
དད་དུ་མེད་པས་ན། སྟོན་པ་ང་ཡི་རང་བཞིན་མངོན་དུ་བྱུང་བ་གང་ཡིན་པ་དེ་སེམས་
དཔའ་ཆེན་པོ་ཁྱེད་ཀྱི་རང་བཞིན་མངོན་དུ་ཕྱུང་བ་ཡང་ཡིན་ལ། དེ་ལྟར་ཆོས་ཐམས་
ཅད་ཁྱེད་ཀྱི་རང་བཞིན་མངོན་དུ་ཕྱུང་བ་ཡིན་པར་བསྟན་པའི་ཚུལ་དེས་ནི། སེམས་
དཔའ་ཆེན་པོས་རང་གི་ཆོས་ཉིད་བྱང་ཆུབ་སེམས་ཀྱི་རང་བཞིན་སྤྲོས་བྲལ་བློ་ལས་
འདས་པའི་གནས་ལུགས་མ་བཅོས་ཡེ་སངས་རྒྱས་པའི་ཚུལ་དེ་རང་ངོ་ཤེས་པར་གྱིས་
ཤིག དེ་བཞིན་དུ་ཕྱི་ནང་སྣོད་བཅུད་དུ་སྣང་བའི་ཆོས་ཕུན་སུམ་ཚོགས་པ་གསུམ་
གྱིས་བསྡུས་པ་འདི་དག་ཐམས་ཅད་རང་གི་རིག་པ་བྱང་ཆུབ་སེམས་ཀྱི་ངོ་བོ་འགག་
པ་མེད་པའི་རྩལ་ལས་ཤར་བ་ཡིན་པར་ཡང་ཤེས་པར་གྱིས་ལ། དེ་ལྟར་སེམས་
-219 -



ལེའུ་བཅོ་ལྔ་པ།
དཔའ་ཉིད་ཀྱིས་ཇི་ལྟར་རྟོགས་པ་ལྟར་རྒྱུ་འབྲས་ཀྱི་སྟོན་པ་གསུམ་གྱི་འཁོར་རྣམས་
ལ་ཡང་དེ་བཞིན་དུ་ལུང་སྟོན་ཅིག ཅེས་གསུངས་སོ། །གཉིས་པ་དེ་ཉིད་རང་སེམས་
ལས་གཞན་དུ་མི་ཚོལ་བར་འཁོར་གྱིས་བསྒྲགས་པ་ལ་གསུམ་སྟེ། ཕུན་སུམ་ཚོགས་
པ་ཐམས་ཅད་སེམས་ཉིད་དུ་བསྟན་པ། སེམས་ལས་གཞན་དུ་བཙལ་བའི་ཉེས་པ།
རང་བཞིན་རྫོགས་པ་ཆེན་པོ་ཡང་རབ་པའི་གང་ཟག་ལ་སྣང་ཚུལ་ལོ། །དང་པོ་ནི།
སྟོན་པ་ཀུན་བྱེད་ཉིད་ཀྱིས་སེམས་དཔའ་རྡོ་རྗེ་ལ་ཉིད་ཀྱི་རང་བཞིན་འཁོར་ཚོགས་་་་
རྣམས་ལ་སྟོན་ཅིག་པར་བསྐུལ་པ་དེ་ནས་སེམས་དཔའ་རྡོ་རྗེ་དེས་རྒྱུ་འབྲས་ཀྱི་ཐེག་་་་
པ་ལ་གནས་པའི་སྟོན་འཁོར་རྣམས་ལ་སྟོན་པ་ཀུན་བྱེད་ཉིད་ཀྱིས་ཇི་ལྟར་གདམས་
པའི་དོན་དེ་འདི་སྐད་ཅེས་གསུངས་སོ། །
དེ་ཡང་ཇི་ལྟར་ཞེ་ན་ཀྱེ་རྒྱུ་དང་འབྲས་བུའི་ཐེག་པ་ལ་སྤྱོད་པའི་སྐུ་གསུམ་གྱི་སྟོན་པ་
དང་འཁོར་དུ་སྣང་བ་རྣམས་ཞེས་བོས་ནས། རྒྱལ་བ་སྐུ་གསུམ་གྱི་སྟོན་པའི་སྟོན་པ་
ཀུན་བྱེད་རྒྱལ་པོ་ཉིད་ཀྱིས་སྣང་སྲིད་སྣོད་བཅུད་ལ་སོགས་པའི་ཆོས་ཀུན་བྱས་ཤིང་
མངོན་དུ་ཕྱུང་སྟེ། དེ་ཡང་སྟོན་པ་དང་བསྟན་པ་དང་འཁོར་གྱི་རང་བཞིན་དུ་ཕུན་སུམ་
ཚོགས་པར་བྱས་ལ། དེ་ལྟ་བུའི་ཕུན་སུམ་ཚོགས་པ་གསུམ་མངོན་དུ་ཕྱུང་བ་དེ་གཞན་
ཞིག་མ་ཡིན་པར་ཀུན་བྱེད་རྒྱལ་པོ་རང་གི་རང་བཞིན་མངོན་དུ་ཕྱུང་བ་ཡིན་པ་དང་།
ཀུན་བྱེད་བྱང་ཆུབ་སེམས་ཀྱི་རང་བཞིན་གང་ཡིན་པ་དེ་འཁོར་ཀྱི་རང་བཞིན་ཡང་ཡིན་
པར་བསྟན་པས་དེ་བས་ན། ཚུལ་དེ་བཞིན་དུ་རྒྱུ་འབྲས་ཀྱི་སྟོན་འཁོར་ཁྱེད་རྣམས་
ཀྱིས་རང་བྱུང་གདོད་མའི་མགོན་པོ་ཀུན་བྱེད་ཀུན་ཏུ་བཟང་པོ་དེ་ཉིད་གཞན་དུ་མེད་
པར་རང་གི་རིག་པ་བྱང་ཆུབ་སེམས་ཀྱི་རང་བཞིན་ཀུན་ཤེས་ཀུན་རིག་གི་བདག་ཉིད་
ཅན་འདི་ཉིད་ཡིན་པར་རྟོགས་པར་གྱིས་ལ། ཕུན་སུམ་ཚོགས་པ་གསུམ་གྱིས་བསྡུས་
པའི་འཁོར་འདས་ཀྱི་ཆོས་འདི་དག་ཐམས་ཅད་ཀྱང་རང་གི་སེམས་ཉིད་རང་བྱུང་གི་
ཡེ་ཤེས་ཀྱི་ངོ་བོ་འགག་པ་མེད་པའི་རྩལ་སྣང་རང་ལ་ཤར་བ་ཡིན་པར་རྟོགས་པའི་་
- 220 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྒོ་ནས། ཆོས་དེ་དག་ཐམས་ཅད་ལ་རང་ལས་གཞན་ཡིན་པར་བཟུང་སྟེ་གཟུང་འཛིན་
ཐ་དད་དུ་མ་རྟོག་པར་རང་གི་སེམས་ཉིད་ཀྱི་རྩལ་སྣང་ཡིན་པར་ཀུན་གྱིས་རྟོགས་་་་
པར་གྱིས་ཤིག་དང་ཆོས་སྐུ་ཀུན་བྱེད་རྒྱལ་བོ་ཉིད་དང་ཡེ་ནས་དབྱེར་མེད་པའི་དོན་་་་
དེ་ཇི་བཞིན་དུ་མངོན་དུ་འགྱུར་རོ་ཞེས་གདམས་སོ། །ཚུལ་དེ་ལྟར་སློབ་དཔོན་ཆེན་
པོས་ཀྱང་། ད་ལྟའི་ཤེས་རིག་མ་འགག་ས་ལེ་བ། །ཀུན་བཟང་གདོད་མའི་མགོན་པོ་
དེ་ཀའོ། །ཞེས་དང་། བྱང་ཆུབ་ཀྱི་སེམས་རྨད་བྱུང་ལས། སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་འདི་དག་ཐམས་ཅད་ནི། དེ་བཞིན་གཤེགས་པ་རྣམས་ཀྱི་
ཐུགས་ལས་བྱུང་ཞིང་ཐུགས་རྨད་དུ་བྱུང་བར་མ་གྱུར་པ་མེད་དོ། །
ཅེས་གསུངས་པ་བཞིན་ནོ། །གཉིས་པ་ལ་དྲུག་སྟེ། གཉིས་མེད་བྱང་ཆུབ་ཀྱི་སེམས་
ལ་སྤང་གཉེན་རང་མཚན་དུ་ཞེན་པས་ཉན་ཐོས་པས་རྣལ་མའི་དོན་མི་མཐོང་བ། དགག་
སྒྲུབ་གཉིས་མེད་ཀྱི་སེམས་ལ་སྤོངས་འགེགས་མཚན་མར་ཞེན་པ་རང་རྒྱལ་ཆོས་ཉིད་
ལས་རིང་བ། སེམས་ཉིད་སྒྲུབ་བསལ་ལས་འདས་པ་སྦྱང་བགྲོད་བྱ་བཙལ་དུ་གནས་
པའི་བྱང་སེམས་སྐྱེ་མེད་དང་རིང་བ། ཆོས་ཉིད་དག་གྲོལ་ལས་འདས་པ་ཕྱི་ནང་དག་
པར་སྦྱོར་བའི་ཀྲི་ཡ་གནས་ལུགས་དང་འགལ་བ། བླང་དོར་གཉིས་མེད་ཀྱི་དོན་ལ་
ཏིང་འཛིན་བླང་དོར་དུ་ཞེན་པའི་ཡོ་ག་གཉིས་མེད་ལས་རིང་བ། ལྷུན་གྲུབ་རྩོལ་སྒྲུབ་
ལས་འདས་པའི་ཀུན་བྱེད་བྱ་རྩོལ་བསྐྱེད་རྫོགས་ལ་ཞེན་པའི་མ་ཧཱ་ཨ་ནུ་བ་སྙིང་པོ་ཡེ་
ཤེས་ལས་རིང་བའོ། །
དང་པོ་ནི། དེ་ལྟར་ཆོས་རྣམས་རང་གི་རང་བཞིན་ཡིན་པར་མ་ཤེས་ན་ཅིར་འགྱུར་
སྙམ་ན། དེ་ལ་ཉན་ཐོས་རྣམས་ཀྱིས་ཆོས་ཐམས་ཅད་རང་གི་ཆོས་ཉིད་བྱང་ཆུབ་སེམས་
ཀྱི་རང་བཞིན་ཉིད་ཡིན་པར་མ་རྟོགས་ཏེ་སྒྲིབ་པར་བྱེད་པའི་ཚུལ་ནི། བརྟགས་བྱའི་
ཡུལ་ཕྱི་ནང་སྣོད་བཅུད་ཀྱི་དངོས་པོ་དེ་ཐམས་ཅད་རང་སེམས་དེ་བཞིན་ཉིད་ཀྱི་རང་
བཞིན་གཟུང་འཛིན་གཉིས་མེད་ཀྱི་ངོ་བོ་ཡིན་པ་ལ་གང་ཟག་གི་བདག་མེད་ཙམ་དུ་
རྟོགས་པ་ལས་ཆོས་ཀྱི་བདག་རང་བཞིན་མེད་པར་མ་རྟོགས་པར་ཕྱི་གཟུང་བ་རྡུལཾ་
221 -



ལེའུ་བཅོ་ལྔ་པ།
ཕྲན་ཆ་མེད་དང་། ནང་འཛིན་པ་སྐད་ཅིག་ཆ་མེད་ཀྱིས་བརྩམ་པའི་གཟུང་འཛིན་ཐ་
དད་དུ་བལྟ་ཞིང་། ཡུལ་དེ་ཐམས་ཅད་སྡུག་ཀུན་གཉིས་ཀྱིས་བསྡུས་པས་གནོད་པའི་
རང་བཞིན་དུ་གྱུར་པས་ཕུང་པོ་ལྔ་ལ་གཤེད་མ་རལ་གྲི་ཐོག་པ་དང་ཁམས་རྣམ་ལ་་་་
སྦྲུལ་གདུག་ལྟ་བུར་བལྟ་བ་སོགས་མདོར་ན་དགྲ་དང་ཚེར་མ་ལྟ་བུར་བརྟགས་ནས་
སྤང་བྱར་ལྟ་བའི་ཕྱིར་ན་རང་གི་རང་བཞིན་སྤང་གཉེན་གཉིས་དང་བྲལ་ཆོས་ཉིད་དེ་
སྤངས་ནས་བསྐལ་བ་བརྒྱ་ཕྲག་སོགས་ཡུན་རིངས་སུ་སྟེ་ཡུན་རིངས་པོའི་བར་དུ་
ཆོས་ཉིད་སྤྲོས་པ་དང་བྲལ་བ་རང་གི་སེམས་ཉིད་རང་བྱུང་ཡེ་ཤེས་ཀྱི་རང་ཞལ་མི་་
མཐོང་བར་འགྱུར་ལ། དེ་ལྟར་རང་གི་སེམས་ཀྱི་ཆོས་ཉིད་དེ་མ་མཐོང་ན་བསྐལ་བ་
བརྒྱ་ཕྲག་སོགས་ཡུན་རིང་དུ་རང་གི་རང་བཞིན་རིག་པ་བྱང་ཆུབ་ཀྱི་སེམས་དེ་མི་
མཐོང་བར་སྤོངས་བར་འགྱུར་བས་བྱ་རྩོལ་གཉིས་མེད་ཆོས་སྐུ་བདེ་བ་ཆེན་པོའི་གོ་
འཕང་དེ་མི་ཐོབ་པར་གསུངས་སོ། །
ཚུལ་འདི་ལྟར་སྤྲོས་བྲལ་དོན་གསལ་ཆེན་པོའི་རྒྱུད་ལས་ཀྱང་། གང་ཟག་བདག་
མེད་རྟོགས་ཀྱང་ཆོས་ཀྱི་བདག་མ་སྤངས། །ཆོས་ཀྱི་བདག་ནི་གཟུང་འཛིན་གཉིས་
སུ་སྣང་། །འཛིན་པའི་རྒྱུན་རྟོག་སྐད་ཅིག་འགགས། །རྟག་ཆད་གཉིས་ལས་འདས་
པར་བལྟ། །དཔེར་ན་ཆུ་བོ་གང་གཱ་བཞིན། །གཟུང་བྱ་ཀུན་རྫོབ་རྣམ་པར་གསལ། །
དོན་དམ་རྡུལ་ཕྲན་རྫས་སུ་འདོད། །དཔེར་ན་གཡག་རྔ་ནེའུ་སེང་བཞིན། །མདོ་སྡེ་བྱེ་
བྲག་གཉིས་སུ་འདོད། །ཉན་ཐོས་ཞེ་འདོད་ཡིན་པས་ན། །གཉིས་མེད་བདེ་ཆེན་དོན་
དང་འགལ། །ཅེས་གསུངས་སོ། །གཉིས་པ་ནི། དེ་བཞིན་དུ་རང་རྒྱལ་རྣམས་ཀྱིས་
ཡུལ་དེ་ཐམས་ཅད་རང་གི་སེམས་ཉིད་རང་བྱུང་ཡེ་ཤེས་ཀྱི་བདག་ཉིད་དུ་མ་རྟོགས་
པར་ཡུལ་དེ་ཕྱི་ནང་རྟེན་འབྲེལ་བཅུ་གཉིས་སྔ་མ་སྔ་མ་རྐྱེན་དང་ཕྱི་མ་ཕྱི་མ་རྐྱེན་ཅན་
གྱི་ཚུལ་དུ་བྱུང་བའི་སྡུག་ཀུན་གཉིས་ཀྱི་མཚན་ཉིད་ཅན་དགྲར་གྱུར་བའི་རང་བཞིན་
དུ་བརྟགས་ནས། རྟེན་འབྲེལ་ལུགས་འབྱུང་བཅུ་གཉིས་ལུགས་ལྡོག་གི་ཚུལ་་་་་
བ 222 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྒོམས་པས་རང་གི་རིག་པ་བྱང་ཆུབ་སེམས་ཀྱི་རང་བཞིན་དེ་བཀག་པར་བྱེད་པ་
དེས་ན། བསྐལ་པ་བརྒྱ་ཕྲག་ཡུན་རིངས་སུ་ཆོས་ཉིད་རང་གི་རང་བཞིན་ཀུན་བྱེད་
བྱང་ཆུབ་ཀྱི་སེམས་དེ་མི་མཐོང་ལ། དེ་ལྟར་རང་གི་སེམས་ཀྱི་ཆོས་ཉིད་སྐྱེ་འགག་
དང་བྲལ་བའི་དོན་དེ་མ་མཐོང་ན་བསྐལ་བ་བརྒྱ་ཕྲག་ཡུན་རིངས་སུ་རང་གི་བྱང་་་་
ཆུབ་སེམས་ཀྱི་ངོ་བོ་དེ་རང་ཉིད་ཀྱིས་འགེགས་པར་བྱས་པས་ཡེ་ནས་བྱ་རྩོལ་མེད་
པ་བདེ་ཆེན་འགྱུར་བ་མེད་པའི་གོ་འཕང་དེ་མི་ཐོབ་བོ། །དེ་ལས་གང་ཟག་བདག་
མེད་གོང་མཐུན་དེས་རྟོགས་ལ། ཆོས་ཀྱི་ཁམས་ལ་ཕྱོགས་གཅིག་བདག་མེད་ལྟ།
དེ་གཉིས་མཚན་མར་དེས་འཛིན་པ། །རང་རྒྱལ་ཞེ་འདོད་ལྟ་བ་ཡིས། །གཉིས་མེད་
བདེ་ཆེན་དོན་ལས་ཉམས། །ཞེས་སོ། །
གསུམ་པ་ནི། འདི་ལྟར་བྱང་ཆུབ་སེམས་དཔའི་ཐེག་པ་བས་ཚོགས་དྲུག་གི་ཡུལ་དུ་
སྣང་བའི་ཕྱི་ནང་གི་ཆོས་དེ་ཐམས་ཅད་རང་གི་སེམས་ཉིད་རང་བྱུང་ཡེ་ཤེས་ཀྱི་ངོ་བོ་
ཉིད་དུ་མ་རྟོགས་པར་ཡུལ་དང་ཡུལ་ཅན་དུ་སྣང་བའི་ཆོས་དེ་རྣམས་ཆོས་ཉིད་སྐྱེ་བ་
མེད་པའི་རང་བཞིན་དུ་སྦྱངས་བར་བྱ་བའི་ཡུལ་དུ་མཐོང་ནས་རང་གི་རིག་པའི་ས་
རང་བཞིན་དེ་རྩོལ་སྒྲུབ་ཀྱིས་སྦྱོང་བར་བྱེད་པའི་སྒོ་ནས་ས་བཅུ་ལམ་ལྔ་རིམ་གྱིས་་་་
བགྲོད་པར་འདོད་པའི་ཞེ་འདོད་དང་བཅས་པ་དེས་ན། བསྐལ་བ་ཆེན་པོ་གྲངས་་་
མེད་གསུམ་སོགས་ཀྱི་བར་དུ་ཆོས་ཉིད་རང་གི་ངོ་བོ་གཉིས་མེད་བྱང་ཆུབ་སེམས་ཀྱི་
རང་བཞིན་དེ་མི་མཐོང་ལ། དེ་ལྟར་རང་གི་སེམས་ཉིད་ཆོས་ཉིད་གཉུག་མའི་ཡེ་
ཤེས་གདོད་ནས་བསལ་བཞག་བྲལ་བའི་རང་བཞིན་མ་མཐོང་སྟེ་སྒྲིབས་པར་གྱུར་་་་
པ་དེས་ན་རང་གི་སེམས་ཉིད་སྦྱང་བགྲོད་གང་ཡང་མི་དགོས་པར་གདོད་ནས་སྐྱེ་བ་
མེད་པ་ཡེ་བབ་སོར་བཞག་ཆེན་པོའི་ལྟ་བའི་གདེང་དང་བྲལ་བར་འགྱུར་རོ། །དེ་
ཉིད་ལས། བདག་གཉིས་བྲལ་བར་བལྟ་ཞིང་བདེན་གཉིས་ཚུལ་དུ་འདོད། དོན་དམ་
སེམས་སུ་བལྟ་བ་དང༌། །ཀུན་རྫོབ་སྐུར་བ་མི་འདེབས་པ། །དཔེར་ན་རྨི་ལམ་སྨིག་
རྒྱུ་བཞིན། །བྱང་ཆུབ་སེམས་དཔའི་ལྟ་བ་ཡིན། །གཉིས་མེད་ཡེ་ཤེས་དོན་ལས་གོལ། །
- 223 -



ལེའུ་བཅོ་ལྔ་པ།
ཅེས་གསུངས་སོ། །བཞི་བ་ནི། ཀྲི་ཡ་སྟེ་བྱ་བའི་རྒྱུད་ཀྱིས་ཡུལ་ཕྱི་ནང་སྣོད་བཅུད་དུ་
སྣང་བའི་ཆོས་དེ་རྣམས་ཀུན་བྱེད་བྱང་ཆུབ་སེམས་ཀྱི་རང་བཞིན་ཡེ་ནས་གཟུང་་་་་་
འཛིན་གཉིས་དང་བྲལ་བས་རྣམ་པར་དག་པའི་རང་བཞིན་ཡིན་པ་ལ་དེ་ལྟར་མ་་་་་
རྟོགས་པར་གཟུང་འཛིན་གཉིས་ཀྱི་དྲི་མ་ཡོད་པར་མཐོང་ནས། ཕྱི་རྫས་དང་ཡོ་བྱད་
དག་པ་ལ་སོགས་པ་ཕྱི་ནང་རྟོག་པ་ཐམས་ཅད་དག་པ་གསུམ་གྱིས་ཉམས་སུ་ལེན་་་་
པར་བྱེད་ཅིང་། བདག་དང་ལྷ་གཉིས་རྗེ་དང་བྲན་གྱི་ཚུལ་དུ་བསྒོམ་པ་དང་། སྤྱོད་པ་
ཁྲུས་དང་གཙང་སྦྲ་ལ་སོགས་པས་དག་པའི་ངོ་བོར་སྒྲུབ་པར་བྱེད་པ་དེས་ཀྱང་ཡེ་ནས་
དག་པའི་ངོ་བོ་རང་གི་སེམས་ཀྱི་ཆོས་ཉིད་མ་མཐོང་བ་ཡིན་ལ། དེ་ལྟར་རང་སེམས་
དག་པ་ཆེན་པོའི་རང་ཞལ་མ་མཐོང་བར་དེ་དང་བྲལ་བའི་ཕྱིར་ན། མི་ཡི་སྐྱེ་བ་ཚེ་
རབ་བདུན་གྱི་བར་དུ་ཞེས་པ་འདི་རིག་འཛིན་གྲུབ་པའི་ཚེ་བསྐལ་པ་རེ་ཐུབ་པོས་བྱ་
རྒྱུད་རང་ལམ་ནས་བསྐལ་ཆེན་བརྒྱད་ན་འབྲས་བུ་ཐོབ་པར་བཤད་པ་དང་དོན་གནད་
གཅིག་པར་གསུངས་པས། དེའི་བར་དུ་རང་གི་སེམས་ཀྱི་ཆོས་ཉིད་གནས་ལུགས་
དག་གྲོལ་ལས་འདས་པ་དེ་མི་མཐོང་བར་གསུངས་པའོ། །
དེ་ལས། མི་རྟོག་སྐྱེ་འགག་མེད་པའི་ངང་ལས་མ་གཡོས་ཀྱང་། །སེམས་དཔའ་རྣམ་
གཉིས་རྗེ་དང་བྲན་དུ་བལྟ། །ཀྲི་ཡའི་ལྟ་བ་ཞེ་འདོད་དང་བཅས་པས། །ཀུན་བཟང་
བདེ་ཆེན་དོན་དང་འགལ། །ཅེས་གསུངས་སོ། །ལྔ་བ་ནི། ཕྱི་རྒྱུད་གོང་མ་གཉིས་
ཀྱིས་ཡེ་ནས་བཟང་ངན་བླང་དོར་གཉིས་སུ་གྲུབ་པ་མེད་པའི་རིག་པ་ཀུན་བྱེད་བྱང་
ཆུབ་སེམས་ཀྱི་རང་མདངས་སུ་ཤར་བའི་ཆོས་འདི་རྣམས་ལ་ལ་ལ་བླང་བར་བྱ་་་་
དང་ལ་ལ་མ་དག་མཚན་མའི་དངོས་པོ་དོར་བར་བྱ་བའི་ཡུལ་དུ་མཐོང་ནས་བཟང་
ངན་སྤང་བླང་གཉིས་དང་བྲལ་བའི་སེམས་ཉིད་རང་བྱུང་གི་ཡེ་ཤེས་གཅིག་གི་རང་་་
བཞིན་ཉིད་ཡིན་པ་ལ་མཚན་བཅས་དང་མཚན་མ་མེད་པའི་ཏིང་ངེ་འཛིན་བསྒོམ་པ་
ལ་སོགས་པའི་རྩོལ་སྒྲུབ་ཀྱིས་བླང་དོར་བྱས་པ་ཡིན་ལ། དེ་ལྟར་རང་གིས་རང་གི་
- 224 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སེམས་ཉིད་གཅིག་གི་ངོ་བོ་ལ་བླང་དོར་གཉིས་སུ་མཐོང་ཞིང་དགག་སྒྲུབ་བྱས་པ་དེའི་
དབང་གི་སྐྱེ་བ་བར་མ་ཆོད་པའི་ཚུལ་གྱིས་ལམ་ལ་སྦྱང་བརྩོན་བྱས་ཀྱང་མི་ཚེ་གསུམ་
གྱི་བར་དུ་རང་གི་སེམས་ཉིད་བླང་དོར་གཉིས་སུ་མེད་པའི་གནས་ལུགས་དེ་མི་་་་་
མཐོང་བའི་ཉེས་པ་དང་བཅས་པའོ། ། །
དོན་གསལ་ལས། མི་རྟོག་ངང་ལས་མ་གཡོས་སྐྱེ་འགག་བྲལ་བཞིན་དུ། སེམས་
དཔའ་རྣམ་གཉིས་སྤུན་དང་གྲོགས་པོར་བལྟ། ཨུ་པ་ཡོ་གི་འདོད་པ་ཡིས། དབྱེར་མེད་
ཡེ་ཤེས་བདེ་ཆེན་དོན་ལས་འགལ། ཅེས་སོ། །
དྲུག་པ་ནི། འདི་ལྟར་མ་ཧཱ་དང་ཨ་ནུ་གཉིས་ཀྱིས་ཡེ་ནས་མ་བཅོས་ལྷུན་གྱིས་གྲུབ་
པའི་རང་བཞིན་རྩོལ་སྒྲུབ་ལས་འདས་པའི་ཀུན་བྱེད་བྱང་ཆུབ་ཀྱི་སེམས་ལ་རང་རང་
གི་ལྟ་བ་དང་མཐུན་པར་བསྐྱེད་རྫོགས་རྣམས་པ་གཉིས་ཀྱིས་བཙལ་ཞིང་སྒྲུབ་པ་་
ཡུལ་དུ་མཐོང་ནས། ཀུན་རྫོབ་དང་དོན་དམ་གྱི་སེམས་རྣམ་པ་གཉིས་བསྐྱེད་པ་ལ་
སོགས་པའི་སྒོ་ནས་ཏིང་ངེ་འཛིན་རྣམ་པ་གསུམ་གྱིས་སྣོད་བཅུད་ཐམས་ཅད་དཀྱིལ་
འཁོར་གཅིག་གི་རང་བཞིན་དུ་དབང་དུ་སྡུད་པའམ་དབང་བསྒྱུར་བར་བྱས་ཏེ་དག་་་་
མཉམ་བདེ་བ་ཆེན་པོའི་བདག་ཉིད་དུ་སྒྲུབ་པར་བྱེད་པ་སྟེ། དེ་ལྟར་རང་གི་ཆོས་་་་
ཉིད་རིག་པ་བྱང་ཆུབ་ཀྱི་སེམས་ཡེ་ནས་བཙལ་དུ་མེད་པ་ལྷུན་འབྱམས་བདེ་བ་ཆེན་་
པོ་ལ་བཙལ་བས་གསར་དུ་གྲུབ་པར་འདོད་པའི་ཕྱིར་ན་བཅུ་དྲུག་ཟླ་བས་སམ་ཟླ་་
བ་བཅུ་དྲུག་ལ་སོགས་པའི་ཚེས་ཚོམ་བུ་ཚོགས་བསྒྲུབ་བྱས་པ་ལ་བརྟེན་ནས། ཚེ་ལ་
དབང་བའི་རིག་འཛིན་གྲུབ་སྟེ་སྐྱེ་བ་བཅུ་དྲུག་གི་ཡུན་དུ་ཕྱིར་བསྣུར་བའི་ལོ་སྟོང་དང་
བརྒྱ་ཚོ་དྲུག་གི་ལོ་ཡི་བར་དུ་རིག་འཛིན་གྱི་ལུས་དེ་ཡིས་ནི་ཆ་ལུགས་ལོངས་སྐུ་ཡི་ས་
ཚུལཾ་བཟུང་ནས་ནི་རང་གི་སེམས་ཉིད་འོད་གསལ་བའི་ཡེ་ཤེས་ལྷུན་གྲུབ་རྩོལ་སྒྲུབ་
ལས་འདས་པོ་དེ་གཟོད་རྟོགས་པར་བྱེད་དགོས་པས་སྙིང་པོ་ཡེ་ཤེས་ལས་གོལ་ཞིང་
རིངས་བར་གསུངས་ཏེ། དེ་ཉིད་ལས། མ་སྐྱེས་འགག་པ་མེད་ཅིང་མི་རྟོག་གཡོ་བ་
མེད་བཞིན་དུ། ཁམས་དང་སྐྱེ་མཆེད་ལྷ་དང་ལྷ་མོར་བལྟ། མ་ཧཱ་ཞེ་འདོད་མཚན་
- 225 -



7
ལེའུ་བཅོ་ལྔ་པ།
མར་འཛིན། སྤྲོས་བྲལ་བདེ་བ་ཆེན་པོའི་དོན་ལས་གོལ། །མ་གཡོས་མི་རྟོག་སྐྱེ་་་
འགག་མེད་བཞིན་དུ། །དབྱིངས་དང་ཡེ་ཤེས་ལྷ་དང་ལྷ་མོར་འཛིན། །ཨ་ནུའི་ཞེ་
འདོད་ལྟ་བ་ཡིན། དངོས་མེད་ཟང་ཐལ་རང་སྣང་བདེ་ཆེན་དོན་ལས་གོལ། ཅེས་
གསུངས་པ་ལྟར་རོ། །
གསུམ་པ་ཡང་རབ་པའི་གང་ཟག་ལ་སྣང་ཚུལ་ནི། དེ་ལྟར་རྩོལ་སྒྲུབ་ཅན་གྱི་ཐེག་
པ་ལ་གནས་པའི་གང་ཟག་རྣམས་ཀྱིས་རང་སེམས་ཆོས་སྐུའི་རང་ཞལ་རང་གིས་བསྒྲིབ་
པའི་རྒྱུ་མཚན་དེས་ན། རང་གི་སེམས་ཀྱི་ཆོས་ཉིད་སྐྱེ་བ་མེད་པ་གདོད་མའི་འོད་
གསལ་ཆེན་པོ་མངོན་དུ་ཕྱུང་བ་འདི་ཡིས་རྒྱུ་དང་འབྲས་བུ་ལ་རྟོག་པར་བྱེད་པའི་་་་
རྩོལ་སྒྲུབ་ཅན་དེ་རྣམས་ལཾ་ཕན་པ་མེད་ཀྱང༌། སྔོན་གྱི་ལས་འཕྲོ་བཟང་བ་དང་ད་
ལྟར་སྐལ་བར་ལྡན་པ་ཡི་གང་ཟག་རྒྱུ་འབྲོས་རྩོལ་སྒྲུབ་ལས་འདས་པ་ཨ་ཏི་རྫོགས་
པ་ཆེན་པོའི་དགོངས་དོན་ཇི་བཞིན་དུ་རྟོགས་པར་ནུས་པའི་ཡང་རབ་མཆོག་ལྡན་་་་་
རྣམས་ཀྱིས་ད་ལྟ་ཉིད་ནས་བྱར་མེད་བློ་འདས་ཆེན་པོའི་དགོངས་པ་མངོན་དུ་གྱུར་ནས་
ཁམས་གསུམ་འཁོར་བའི་གཡང་ས་རིག་པའི་རླབས་ཀྱིས་གཅོད་པའི་དགོས་ཆེད་་་་
ཡོད་པ་དེས་ན་དེ་ལྟ་བུའི་དོན་དུ་མངོན་དུ་ཕྱུང་བ་ཡིན་ནོ། །ཞེས་སེམས་དཔའ་རྡོ་་་
རྗེས་གསུངས་སོ། །གསུམ་པ་དེ་ཐམས་ཅད་སེམས་ཉིད་དེ་བཞིན་ཉིད་ཀུན་བྱེད་ཉིད་
ཀྱི་རང་བཞིན་དུ་བསྟན་པ་ལ་བཞི་སྟེ། རྒྱུ་འབྲས་ཀྱི་ཐེག་པས་མི་རྟོག་པ། ཇི་བཞིན་
པའི་གནས་ལུགས་བཤད་པ། ཕུན་སུམ་ཚོགས་པའི་རང་བཞིན་མངོན་དུ་བྱུང་ཚུལ།
དེའི་འཐད་པ་རྒྱ་ཆེར་བཤད་པའོ། །
དང་པོ་ནི། དེ་ལྟར་སྟོན་འཁོར་བསྟན་པ་ཐམས་ཅད་རང་སེམས་ལས་གཞན་དུ་མི་་
ཚོལ་བར་གདམས་པ་དེ་ནས་སྟོན་པ་ཀུན་བྱེད་རྒྱལ་པོ་ཉིད་ཀྱིས་སེམས་དཔའ་རྡོ་རྗེ་
ལ་སོགས་པའི་འཁོར་ཀྱི་ཚོགས་ལ་རྒྱུ་འབྲས་ཀྱི་ཐེག་པ་འོག་མ་པ་རྣམས་ཀྱི་སེམས་
ཉིད་མངོན་དུ་བྱུང་ཡང་མི་རྟོགས་པར་ལུང་བསྟན་པ་ནི། ཀྱེ་སེམས་དཔའ་ཆེན་པོ་
- 226 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀུན་བྱེད་བྱང་ཆུབ་ཀྱི་སེམས་ཡེ་བབ་ཀ་དག་ཆེན་པོ་ཟབ་གསལ་གཉིས་སུ་མེད་པའི་
ཆོས་ཉིད་མངོན་དུ་ཕྱུང་ཞིང་བསྟན་པ་འདི་ནི་གཞན་དུ་མེད་པར་རང་གི་སེམས་ཉིད་
རང་བྱུང་གི་ཡེ་ཤེས་གདོད་ནས་སྐྱེ་བ་མེད་པ་འདི་ཉིད་ཡིན་ཡང་། གོང་དུ་བསྟན་པའི་
རྒྱུ་དང་འབྲས་བུ་ཡི་ཐེག་པ་ཅན་རྣམས་ཀྱིས་རང་སེམས་མངོན་དུ་ཕྱུང་བ་ཡིན་པར་
མ་རྟོགས་ཏེ། ཐེག་པ་རང་རང་གི་ལམ་ལ་ཞེན་ནས་ཉན་རང་རྣམས་ཀྱིས་ཆོས་ཉིད་
བྱང་ཆུབ་ཀྱི་སེམས་དེ་སྤོངས་ཞིང་འགེགས་པར་བྱས་པས་བསྐལ་བ་གྲངས་མེད་་་་་
ཡུན་རིངས་སུ་སྤོང་འགོག་གི་ལམ་དེ་ལ་གནས་པ་ལས་མཐར་འབྲས་བྱང་ཆུབ་ཆེན་པོ་
མི་ཐོབ་པ་དང་། བྱང་སེམས་རྣམས་ཀྱིས་སྒྲིབ་གཉིས་སྦྱོང་ཤིང་ས་བཅུ་ལམ་ལྔ་
རིམ་གྱིས་བགྲོད་པ་ལ་བསྐལ་བ་གྲངས་མེད་གསུམ་དུ་གནས་པ་དང་། ཀྲི་ཡ་པས་
དག་པར་བྱེད་པའི་ཁྲུས་དང་གཙང་སྦྲའི་སྤྱོད་པ་ལ་ཞེན་པས་མི་ཚེ་བདུན་གྱི་བར་དུ་
སྒྲིབ་པ་དང༌། ཡོ་ག་བིས་སྒོ་གསུམ་བྱིན་གྱིས་རློབས་པ་དང་ཆོ་འཕྲུལ་བཞི་ལ་སོགས་
པའི་སྒོ་ནས་བླང་དོར་ཅན་གྱི་ལམ་ལ་གནས་པས་ནི་མི་ཚེ་གསུམ་གྱི་བར་དུ་ཐོགས་
པ་དང་། མ་ཧཱ་དང་ཨ་ནུ་བས་ཆོས་ཐམས་ཅད་ཏིང་ངེ་འཛིན་གྱིས་དབང་དུ་སྡུད་ཅིང་
བདག་ཉིད་ཆེན་པོའི་ངོ་བོར་སྒྲུབ་པར་འདོད་པས་ལོ་སྟོང་དང་བརྒྱ་ཕྲག་དྲུག་ཏུ་སྟེ་
ལོ་སྟོང་དྲུག་བརྒྱའི་བར་དུ་ལོངས་སྤྱོད་རྫོགས་པའི་སྐུ་ཡི་ཆ་ལུགས་འཛིན་པ་དེ་ཡིས་
རང་གི་སེམས་ཉིད་སྙིང་པོའི་ཡེ་ཤེས་དེ་གཟོད་རྟོགས་པར་བྱེད་དགོས་པ་ཡིན་ལ།
དེ་ལྟ་བུའི་ཐེག་པ་འོག་མའི་བློ་ཅན་དེ་དག་ཀུན་གྱིས་ཀྱང་ཀུན་བྱེད་ཆོས་སྐུའི་་་་་
དགོངས་པ་རང་སེམས་སྐྱེ་བ་མེད་པའི་དོན་དེ་ནམ་ཞིག་རྟོགས་པའི་དུས་ན་འོག་མའི་
རྩོལ་སྒྲུབ་ཀུན་དང་བྲལ་ནས་མི་རྩོལ་མི་འབད་པར་བདེ་ཆེན་འགྱུར་བ་མེད་པའི་ས་
ཐོབ་པར་འགྱུར་ཏེ། དེ་ཡང་འོག་མའི་ཐེག་པའི་ལམ་ནས་རྒྱུ་འབྲས་རྩོལ་སྒྲུབ་བྱས་་་་
པས་དེ་ལྟར་ཐོབ་པ་མིན་པར་ཡེ་ནས་རིག་པ་རང་གི་ངོ་བོ་རྩོལ་མེད་ཡེ་སངས་རྒྱས་་་
པའི་བདག་ཉིད་དུ་གནས་པ་རྣལ་འབྱོར་བས་མངོན་དུ་མཐོང་བ་ཙམ་སྟེ། མུ་ཏིག་
ཕྲེང་བའི་རྒྱུད་ལས། འབད་པས་གྲོལ་བ་མ་ཡིན་ཏེ། །ཡེ་ཉིད་ནས་ནི་གྲོལ་བར་
- 227-



ལེའུ་བཅོ་ལྔ་པ།
གནས། །ཞེས་དང༌། དཔལ་ས་ར་ཧས། གདོད་ནས་སྐྱེ་མེད་དེ་བཞིན་ཡིན་པ་ལ། །
དེ་རིང་དཔལ་ལྡན་བླ་མས་བསྟན་པས་རྟོགས། །ཅེས་གསུངས་པ་བཞིན་ནོ། །
གཉིས་པ་ལ་བརྒྱུད་དེ། སེམས་ཉིད་རྩོལ་སྒྲུབ་ལས་འདས་པས་ཡེ་ནས་བྱང་ཆུབ་དུ་
བསྟན་པ། གང་ལྟར་བརྟགས་པ་རང་བཞིན་གྱིས་སྟོང་པས་ཐེག་པ་འོག་མ་མིང་གིས་
འཁྲུལ་པ། རེ་དོགས་རྩོལ་སྒྲུབ་ལས་འདས་པས་ཐ་མལ་བཟོ་མེད་དུ་བཞག་པ།
སངས་རྒྱས་རང་སེམས་ཡིན་པས་གཞན་དུ་མི་བཙལ་བར་གདམས་པ། བཙལ་ན་དེ་
ཉིད་གོལ་བས་ཚོལ་མཁན་དོན་མེད་དུ་བསྟན་པ། རྩེ་གཅིག་སེམས་གནས་ལ་ཞེན་
པ་འཆིང་བའི་ཐག་པར་བརྗོད་པ། རྣལ་དོན་བློ་ཆུང་ལ་བསྟན་ན་ཆོས་སྤོང་སྒྲོ་སྐུར་ལ་
གནས་པ། རྒྱུ་འབྲས་རྩོལ་སྒྲུབ་ལས་འདས་པས་རང་སེམས་ཆོས་སྐུར་བསྟན་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་རྒྱུ་འབྲས་བླང་དོར་གྱི་ལམ་
སྟོན་པར་བྱེད་པ་ཉན་རང་གི་ཐེག་པ་ནས་སྔགས་ཀྱི་ཐེག་པ་ཆེན་པོ་རྫོགས་པ་ཨ་ནུ་
ཡོ་གའི་བར་གྱིས་བསྟན་པ་བཞིན་དུ་ཆོས་ཉིད་སྙིང་པོའི་ཡེ་ཤེས་རིག་པ་བྱང་ཆུབ་ཀྱི་
སེམས་འདི་ནི་རྒྱུ་འབྲས་རྩོལ་སྒྲུབ་ཀྱིས་གསར་དུ་ཐོབ་པར་བྱེད་དགོས་པ་མ་ཡིན་་་་
གྱིས། ཀུན་བྱེད་ང་ཡི་ལུང་ཡེ་ནས་སྤང་བླང་བཅོས་བསྒྱུར་ལས་འདས་པར་བསྟན་པ་
འདི་ཉིད་ཐེག་པ་ཀུན་གྱི་ནང་ནས་ངེས་པའི་དོན་མཐར་ཐུག་པ་ཡིན་པར་ཟུང་ཞིག
དེ་ཡང་ཚུལ་ཇི་ལྟར་ཞེ་ན་འདི་ལྟར་ཕྱི་ནང་འཁོར་འདས་ལ་སོགས་པར་སྣང་བའི་་་་་
ཆོས་འདི་རྣམས་ཐམས་ཅད་དང་། རང་སེམས་གདོད་ནས་དག་པའི་ཆོས་ཉིད་དེ་་
བཞིན་ཉིད་སྨྲ་བསམ་སྤྲོས་པ་ཐམས་ཅད་དང་བྲལ་བ་འདི་གཉིས་ཡེ་ནས་དབྱེར་མེད་་་་
པ༑ སྣང་མཉམ་ཀུན་ཏུ་བཟང་པོའི་རོལ་བར་གཅིག་པ། སྟོང་མཉམ་ཀུན་ཏུ་བཟང་་
མོའི་རང་བཞིན་དུ་གཅིག་པ། གཉིས་མེད་བདེ་བ་ཆེན་པོའི་དབྱིངས་སུ་གཅིག་པ་
ཡིན་ཏེ། རྩལ་རྫོགས་ལས། ཀུན་བཟང་ཡབ་ནི་ཡེ་ཤེས་ཅིར་ཡང་སྟོན། །ཀུན་བཟང་
ཡུམ་ནི་ཐམས་ཅད་ངང་དུ་སྡུད། །མཚན་མའི་མིང་མེད་ཀུན་བཟང་སེམས་ཉིད་སྐུ། །
- 228 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
འཛིན་པའི་སེམས་མེད་རང་སྣང་ཐབས་ཀྱིས་སྤྱོད། །ཅེས་དང་། ཆོས་དབྱིངས་རིན་
པོ་ཆེའི་མཛོད་ལས། ཡེ་ནས་ལྷུན་གྱིས་གྲུབ་པའི་དབྱིངས་རུམ་འདིར། །འཁོར་བ་
ཀུན་བཟང་མྱ་ངན་འདས་པ་བཟང་། །ཀུན་བཟང་ཀློང་ན་འཁོར་འདས་ཡེ་ནས་མེད། །
སྣང་བ་ཀུན་བཟང་སྟོང་བ་ཀུན་ཏུ་བཟང་། །ཀུན་བཟང་ཀློང་ན་སྣང་སྟོང་ཡེ་ནས་་་
མེད། །སྐྱེ་ཤི་ཀུན་བཟང་བདེ་སྡུག་ཀུན་ཏུ་བཟང་། །ཀུན་བཟང་ཀློང་ན་བདེ་སྡུག་སྐྱེ་
ཤི་མེད། །བདག་གཞན་ཀུན་བཟང་རྟག་ཆད་ཀུན་ཏུ་བཟང་། །ཀུན་བཟང་ཀློང་ན་
བདག་གཞན་རྟག་ཆད་མེད། །མེད་ལ་ཡོད་པར་འཛིན་པས་འཁྲུལ་པར་བཏགས། །
རྟེན་མེད་རྨི་ལམ་འདྲ་བའི་རང་བཞིན་ལ། །འཁོར་འདས་རང་མཚན་ཞེན་པ་མཚར་
རེ་ཆེ། །ཞེས་གསུངས་པ་ལྟར་མདོར་ན་ཡེ་ནས་སྤྲོས་བྲལ་བློ་འདས་ཆེན་པོ་རིག་པ་་་
བྱང་ཆུབ་སེམས་ཀྱི་ཀློང་དུ་ཆོས་ཐམས་ཅད་གཉིས་མེད་མཉམ་རྫོགས་ཆེན་པོ་གཅིག་
གི་རང་བཞིན་དུ་གནས་པ་ཡིན་པས་ན་རྒྱུ་འབྲས་ཀྱི་ཐེག་པ་བ་རྣམས་ཀྱི་ལུགས་་་་་
བཞིན་ཇི་ལྟར་སྣང་བའི་ཕྱི་ནང་སྣོད་བཅུད་ཀྱི་ཆོས་འདི་དག་ཐམས་ཅད་ལ་བཟང་ངན་
བླང་དོར་ལ་སོགས་པ་གཉིས་ཆོས་སུ་རྟོག་པར་མ་བྱེད་ཅིག་ཅེས་པ་སྟེ། ཀློང་ཆེན་་
རབ་འབྱམས་ལས། ཆོས་ཀྱི་དབྱིངས་ལཾས་མ་གཏོགས་པའི། །སེམས་ཅན་བྱ་བ་གུད་
ན་མེད། །གཅིག་དུ་མི་གནས་ཀུན་ལ་ཁྱབ། །ཆགས་པའི་ཚུལ་གྱིས་མཉམ་པར་
གནས། །ཀུན་ལ་ཉེ་རིང་མེད་པས་ན། །གཉིས་མེད་ཀློང་ན་རྟག་པར་བཞུགས། །
ཅེས་གསུངས་པ་བཞིན་དང་། །
དེ་བཞིན་དུ་རང་གི་སེམས་ཉིད་དེ་བཞིན་ཉིད་ལ་ནང་དུ་ཡང་རྟོག་ཅིང་དཔྱད་པར་མ་
བྱེད་ཅིག་ཅེས་གདམས་ཏེ། དེ་ཅིས་ཕྱིར་ཞེ་ན་རང་གི་སེམས་ཀྱི་གཤིས་ལུགས་ཆོས་
ཉིད་དེ་བཞིན་ཉིད་ཀྱི་རང་བཞིན་ཡེ་གྲོལ་ཀ་ནས་དག་པའི་ཆོས་ཉིད་ལ་བརྟགས་ཤིང་
གཏན་ལ་དབབ་པར་བྱ་བའི་གཞི་རུ་གྲུབ་པ་གཞན་དུ་ཅི་ཡང་མེད་པར་འདི་ལྟར་སྣང་
བའི་ཕྱི་ནང་སྣོད་བཅུད་ཀྱི་དངོས་པོ་འདི་ཐམས་ཅད་རང་གི་ཆོས་ཉིད་བྱང་ཆུབ་སེམས་
ཀྱི་ངོ་བོ་རང་ལ་སྣང་བ་ཡིན་པས་དེ་ལས་གཞན་དུ་བརྟགས་ཤིང་བཙལ་དུ་མེད་ལ་་་་
- 229 -



ལེའུ་བཅོ་ལྔ་པ།
འདི་ཡང་དོན་ལ་གྲུབ་མེད་པར་མེད་སྣང་སྟོང་གཟུགས་ཀྱི་རོལ་བ་གཞི་མེད་རྩ་བྲལ་
ཆེན་པོའི་རང་བཞིན་ཡིན་པས་དམིགས་གཏད་བློ་ཡི་འཛིན་ཞེན་ཀུན་དང་བྲལ་བར་
མཛོད་ཅིག་ཅེས་གདམས་པ་སྟེ། གནས་ལུགས་རིན་པོ་ཆེའི་མཛོད་ལས། ཇི་ལྟར་
སྒྱུ་མའི་གཟུགས་བརྙན་ཅིར་སྣང་ཡང་། །སྟོང་བའི་རང་བཞིན་དངོས་པོ་མེད་པ་ལྟར།།
སྣང་སྲིད་ཆོས་ཀུན་སྣང་བའི་དུས་ཉིད་ནས། །བྱང་ཆུབ་སེམས་ལས་མ་གཡོས་དངོས་
པོ་མེད། །ཅེས་གསུངས་པ་བཞིན་ནོ། ། །
གཉིས་པ་ནི། དེ་ལྟར་ཆོས་ཐམས་ཅད་བྱང་ཆུབ་ཀྱི་སེམས་འདི་ལས་གཞན་དུ་མེད་
པར་མ་རྟོགས་པར་འོག་མའི་ཐེག་པ་སོ་སོས་རང་རང་གི་བློས་བརྟགས་ཤིང་མིང་་་་་
གིས་སྒྲོ་བཏགས་པ་བདེན་གཉིས་སོ་སོར་ཕྱེས་ནས་ཀུན་རྫོབ་དུ་སྣང་ལ་དོན་དམ་དུ་
མི་སྣང་བར་སྟོང་པ་ཉིད་ཡིན་ནོ་ཞེས་འདོགས་པར་བྱེད་ཀྱང་། དེ་ལྟ་བུའི་དོན་དམ་
དང་ཀུན་རྫོབ་གཉིས་ཐ་དད་དུ་མེད་པར་བདེན་པ་དབྱེར་མེད་གཅིག་གི་རང་བཞིན་
ཡིན་ལ། བདེན་པ་གཅིག་ཅེས་པ་དེ་ཡང་ཚིག་གིས་མཚོན་པ་ཙམ་ལས་ཡང་དག་པ་
ཞིག་ངེས་པར་ཡོད་པ་མ་ཡིན་པས་ན་བདེན་པ་གཅིག་ཡིན་ནོ་ཞེས་ཡང་དག་པར་་་་
འདོགས་པར་བྱེད་པ་ཆོས་སྐུ་ཀུན་བྱེད་རྒྱལ་པོ་ང་ཡང་འཁྲུལ་བར་གྱུར་པ་ཁོ་ན་ཡིན་
ནོ་ཞེས་དངོས་དོན་སྨྲ་བསམ་བརྗོད་པ་ཀུན་དང་བྲལ་བའི་རང་བཞིན་དུ་བསྟན་པའོ། །
ཚུལ་དེ་ལྟར་མཚན་ཉིད་ཐེག་པ་ལས་ཀྱང་། སྐྱེ་བ་མེད་པ་བདེན་པ་གཅིག་ཡིན་ན། །
དེ་ལ་ཁ་ཅིག་བདེན་པ་བཞི་ཞེས་འཛེར། །བྱང་ཆུབ་སྙིང་པོར་འདུག་ན་བདེན་གཅིག་
ཀྱང་། །གྲུབ་པ་མ་མཐོང་བཞི་ལྟ་ག་ལ་ཞིག །ཅེས་གསུངས་སོ། །
གསུམ་པ་ནི། གཞན་ཡང་སེམས་ཉིད་ཡེ་སངས་རྒྱས་པར་མ་རྟོགས་པར་བླང་དོར་
འབད་རྩོལ་གྱི་སྒོ་ནས་ས་ལམ་རིམ་པར་བགྲོད་དེ་འབྲས་བུ་བླ་ན་མེད་པའི་བདེ་བ་་་
ཞིག་གཟོད་ཐོབ་པར་འདོད་པ་དེ་ཡང་རེ་འདོད་ཆགས་པའི་ནད་ཀྱིས་ཟིན་པ་ཡིན་་་
པས་ན། དེ་ལྟ་བུའི་རེ་དོགས་ཀྱི་འདོད་པ་མེད་པར་བྱ་བྱེད་རྩོལ་སྒྲུབ་ཐམས་ཅད་་་་
- 230 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བོར་ཏེ་མ་བཅོས་རང་བབས་ཀྱི་ངང་ལ་གནས་པས་ཡེ་བདེ་འགྱུར་བ་མེད་པའི་དོན་
དེ་ངང་ངམ་ཤུགས་ཀྱིས་ལེན་ཅིང་ཐོབ་པར་བྱེད་པ་ཡིན་ཏེ། ཅིའི་ཕྱིར་ན་འབྲས་བུ་
སངས་རྒྱས་ཀྱི་གོ་འཕང་དེ་བླང་དོར་བྱ་རྩོལ་གྱི་སྒོ་ནས་བསྒྲུབ་པས་གསར་དུ་གྲུབ་་་
པ་མ་ཡིན་ཏེ་མ་བཙལ་རང་བཞིན་དུ་བཞག་པས་འབད་མེད་ལྷུན་གྱིས་གྲུབ་པ་ཡིན་
པའི་ཕྱིར་ན་རེ་དོགས་དགག་སྒྲུབ་ཀྱི་བློ་བོར་ལ་བླ་མེད་བྱང་ཆུབ་ཀྱི་གོ་འཕང་ཞིག་་་་
གཞན་ནས་མ་བཙལ་བར་རང་བཞིན་བཅོས་བསྒྱུར་དང་བྲལ་བའི་ངང་དུ་ཐ་མལ་་་
རང་བབ་དུ་གནས་པར་གྱིས་ལ་སེམས་ཀྱི་དམིགས་གཏད་ཅི་ལའང་མི་འཆའ་བར་་་་
མི་རྟོག་མཉམ་པ་ཉིད་དུ་ཞོག་ཅིག་ཅེས་གདམས་པ་སྟེ། བང་མཛོད་འཕྲུལ་ལྡེ་ལས།
བླ་མེད་བྱང་ཆུབ་ཆེན་པོ་དེ། །བཅོས་པས་འགྲུབ་པ་མ་ཡིན་ཏེ། །མ་བཅོས་རྣལ་དུ་
བཞག་པས་འགྲུབ། །དེ་ལ་གང་ཞིག་འཆོས་བྱེད་པ། །མི་ཤེས་སྨིག་རྒྱུ་འཆོས་པ་འདྲ།།
བཙལ་བས་འགྲུབ་པ་མ་ཡིན་ཏེ། །མ་བཙལ་མཉམ་པར་བཞག་པས་གྲུབ། །ཅེས་
གསུངས་པ་ལྟར་རོ། །
བཞི་པ་ནི། མ་བཅོས་ཐ་མལ་དུ་གནས་པས་ཅི་ཞིག་འགྲུབ་ཏེ་ཅིར་ཡང་མི་འགྲུབ་པ་
དེས་ན་བླང་དོར་རྩོལ་སྒྲུབ་ཀྱི་སྒོ་ནས་འབྲས་བུ་སངས་རྒྱས་ཀྱི་གོ་འཕང་དེ་བསྒྲུབ་་་
པར་བྱེད་དགོས་སོ་སྙམ་ན། དེ་ལ་སངས་རྒྱས་ཞེས་པ་དོན་གྱི་ངོ་བོ་གང་ཡང་མེད་པ་
བླ་དྭགས་ཙམ་གྱི་མིང་གིས་བཏགས་པ་འདི་ལ་སངས་རྒྱས་ཞེས་པ་ཞིག་ཡང་དག་་་་
པོའམ་དོན་དམ་པར་ཡོད་པར་སྟོན་པ་ཀུན་བྱེད་ང་ཡིས་མི་སྟོན་ཏེ། ཅིའི་ཕྱིར་ན་གང་
ཟག་གང་ཞིག་གིས་སངས་རྒྱས་ཞེས་པའི་འབྲས་བུ་བཟང་པོ་ཞིག་ཐོབ་དུ་ཡོད་པར་
མཐོང་ནས་བཙལ་བར་བྱ་བ་དེས་ནི་ཆོས་ཉིད་སྤྲོས་བྲལ་དེ་བཞིན་ཉིད་ཀྱི་དབྱིངས་
ལས་སངས་རྒྱས་ཞིག་མི་རྙེད་པ་དེ་ཡི་ཕྱིར་ན་སངས་རྒྱས་ཞེས་པ་གཞན་ནས་ཐོབ་་་
ཏུ་ཡོད་པར་མ་ལྟ་བར་རང་སེམས་བྱར་མེད་ཀྱི་དོན་འདི་ལྷུན་གྲུབ་གདོད་མའི་སངས་
རྒྱས་ཡིན་པར་རྟོགས་པར་གྱིས་ཤིག་ཅེས་པ་སྟེ། བདུད་རྩི་བཅུད་ཐིག་ལས། རང་
ཉིད་སངས་རྒྱས་ཡིན་ཤེས་ལ། །ཁྱོད་ཀྱི་སངས་རྒྱས་མ་སྒྲུབ་ཤིག །སེམས་ཉིད་ཆོས་
-23I -



ལེའུ་བཅོ་ལྔ་པ།
སྐུ་ཡིན་ཤེས་ལ། །ཆོས་སྐུ་གཞན་ནས་མ་བཙལ་ཅིག །བཙལ་བས་བསྐལ་བ་འབུམ་
ཕྲག་ཏུ་ཡང་མི་རྙེད་དོ། །ཅེས་གསུངས་པ་བཞིན་ནོ། །
འོ་ན་རང་སེམས་སངས་རྒྱས་ཡིན་ན་སངས་རྒྱས་ཞེས་པ་མིང་གི་བླ་དྭགས་ཙམ་དུ་
ཇི་ལྟར་འགྱུར་སྙམ་རང་གི་སེམས་ཉིད་རང་བྱུང་གི་ཡེ་ཤེས་དེ་ལ་ཡང་བརྟགས་ཅིང་
དཔྱད་ན་ཅིར་ཡང་གྲུབ་པ་མེད་པས་མིང་གིས་བརྗོད་པ་ཙམ་མམ་ཡེ་སྟོང་ནམ་མཁའ་
ལྟ་བུའི་རང་བཞིན་ཡིན་ཀྱང་། འོན་ཀྱང་མ་བཅོས་དེ་ཀར་བཞག་ན་ཅང་མེད་ཕྱ་་་་
ཆད་པ་ལྟ་བུ་ཡང་མ་ཡིན་པར་རང་སེམས་ཡེ་ནས་འོད་གསལ་ལྷུན་གྲུབ་ཆེན་པོའི་་་
བདག་ཉིད་དུ་ཡོད་ལ། དེ་བཞིན་དུ་སེམས་ཉིད་ཀྱི་ངོ་བོ་ངོས་བཟུང་ཅན་དུ་དངོས་སུ་
མི་སྣང་བས་སྟོང་པ་ཡིན་ཡང་རང་སེམས་འདུས་མ་བྱས་པ་བདེ་ཆེན་བྱང་ཆུབ་སེམསཾ་
ཀྱིས་སྲིད་ཞི་ཀུན་ལ་ཁྱབ་བརྡལ་དུ་གནས་པ་ཡིན་ཏེ། ཀློང་ཆེན་རབ་འབྱམས་ལས།
སངས་རྒྱས་མེད་པས་སངས་རྒྱས་མིང་ཡང་མེད། །སྟོན་པ་སངས་རྒྱས་མིང་་་་་་
འདོགས་པ་འཁྲུལ། །ཡང་དག་དོན་ལ་སངས་རྒྱས་སེམས་ཅན་མེད། །རང་རིག་སྟོང་
པར་མི་གནས་བདེ་ཆེན་ས་ལ་གནས། །རིག་པ་འཛིན་པ་མེད་པས་སྟོང་། །སངས་
རྒྱས་ཀུན་གྱི་རྗེ་བཙུན་ནི། །རང་གི་རིག་པར་ཤེས་པར་བྱ། །རང་སྣང་རིག་པའི་རྒྱལ་
པོ་འདི། །ཀུན་ལ་ཡོད་དེ་ཀུན་གྱི་རྟོག་པ་མེད། །རང་སྣང་རིག་པའི་སྒྲོན་མ་འདི། །
ཀུན་ལ་སྣང་ཡང་གསལ་བར་དཀའ། །ཞེས་སོ། །
ལྔ་པ་ནི། དེས་ན་སྲིད་ཞི་ཀུན་ཁྱབ་ཆེན་པོ་བློ་འདས་རང་བྱུང་གི་ཡེ་ཤེས་ཡེ་ནས་
སངས་རྒྱས་པ་དེ་གང་ཡིན་སྙམ་ན། ཡིན་པའི་ངོ་བོ་ནི་ད་ལྟའི་སྣང་བ་མ་འགགས་པ་
ས་ལེར་ཡོད་པ་འདི་ཉིད་ཡིན་ཏེ། ཆོས་དབྱིངས་རིན་པོ་ཆེའི་མཛོད་ལས། ཆོས་སྐུ་མི་
འགྱུར་ཡུལ་མེད་ཀུན་འབྱམས་ལ། །ཕྱི་ནང་སྣོད་བཅུད་སྣང་བ་ལོངས་སྤྱོད་རྫོགས། །
གཟུགས་བརྙན་ལྟ་བུར་རང་ཤར་སྤྲུལ་པའི་སྐུ། །སྐུ་གསུམ་རྒྱན་དུ་མ་རྫོགས་ཆོས་མེད་
པས། །ཐམས་ཅད་སྐུ་གསུང་ཐུགས་ཀྱི་རོལ་བར་ཤར། །ཞེས་གསུངས་པ་ལྟར་འདི་
- 232 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལྟར་ཕྱི་ནང་སྣོད་བཅུད་དུ་སྣང་བའི་ཆོས་འདི་དག་ཐམས་ཅད་ཡེ་ནས་སྤུ་མ་བརྗེད་་་་
མདོག་མ་བསྒྱུར་བར་སངས་རྒྱས་པ་ཡིན་མོད། འོན་ཀྱང་ད་ལྟའི་སྣང་བ་འདི་ཉིད་
སངས་རྒྱས་མིན་གྱིས་འབྲས་བུ་སངས་རྒྱས་ཀྱི་གོ་འཕང་དེ་འབད་རྩོལ་གྱི་སྒོ་ནས་་་་
གཟོད་བསྒྲུབ་པར་བྱའོ་སྙམ་པའི་རྒྱུ་འབྲས་ཀྱི་ཐེག་པ་ཆེན་པོ་པ་རྣམས་ཀྱི་ལམ་ལ་་་་་
ཞེན་པ་རྣམས་ནི། གྲུབ་ཆེན་ནག་པོ་པས། ཡེ་སངས་རྒྱས་ཞིག་ཡིན་པ་ལ། །ཡང་སངས་
རྒྱ་བར་འདོད་པ་འཁྲུལ། །ཞེས་གསུངས་བ་ལྟར་འོག་མའི་ཐེག་པ་དེ་དག་གིས་སྤོང་
འགོགས་སྦྱོང་བ་དང་བྱིན་རླབས་དབང་བསྒྱུར་ལ་སོགས་པའི་ཐབས་ཚུལ་སྣ་ཚོགས་
ལ་འབད་རྩོལ་བྱས་པ་ཉིད་ཀྱིས་རང་སེམས་ཆོས་ཉིད་བྱ་རྩོལ་མེད་པའི་དོན་དེ་ལས་་་་
གོལ་བ་ཡིན་ལ། དེས་ཕྱིར་ན་རྩོལ་མེད་ལྷུན་གྱིས་གྲུབ་པའི་ཡེ་ཤེས་ཁྱབ་བརྡལ་ཀུན་
ཏུ་བཟང་པོའི་དགོངས་པ་དེ་རང་གི་གམ་དུ་བཞག་ནས་འབྲས་བུ་གཞན་མ་ཞིག་རྒྱང་
དུ་ཚོལ་བ་ནི་བླང་དོར་བྱ་རྩོལ་གྱིས་གདུང་བ་མེད་པའི་ཡེ་བདེ་འགྱུར་བ་མེད་པའི་་
དོན་དེ་བོར་ནས་རེ་དོགས་རྩོལ་སྒྲུབ་ཀྱི་ངལ་བ་དང་དུ་ལེན་པ་ཡིན་པས་ཚི་ཆད་པ་་་
ཡི་ནང་དུ་དེ་ལས་ཆེ་བ་མེད་པ་དང་དེ་ལྟར་ཚོལ་མཁན་དེ་ཉིད་ངལ་བ་དོན་མེད་དུ་་་
འགྱུར་བར་བསྟན་ཏོ། །
དྲུག་པ་ནི། དེ་ལྟར་རང་སེམས་ཡེ་ནས་ཆོས་སྐུ་ལྷུན་གྲུབ་ཆེན་པོའི་ངོ་བོར་སངས་
རྒྱས་ཟིན་པས་བྱ་རྩོལ་གང་ཡང་མི་དགོས་པ་ལ་དེ་ལྟར་མ་རྟོགས་པར་ད་གདོད་སངས་
རྒྱས་ཞིག་འགྲུབ་ཏུ་རེ་བའི་བློས་རྣམ་རྟོག་ལ་སྐྱོན་དུ་བལྟས་ཏེ་སེམས་གཞན་དུ་མ་་་་་
ཡེངས་བར་དམིགས་པ་ལ་རྩེ་གཅིག་ཏུ་གནས་པའི་རྣམ་པར་མི་རྟོག་པའི་ཏིང་་་་་་
འཛིན་སྒོམ་པ་དེ་ནི་དོན་ལ་གཟུང་འཛིན་གྱི་རྣམ་པར་རྟོག་པའི་འཆིང་བ་སྲིད་པ་་་
གནས་སུ་འཛིན་པར་བྱེད་པའི་རྟོད་ཕུར་ལྟ་བུ་ཡིན་ཏེ། ཀུན་མཁྱེན་དགའ་ར་་་་་
གཉིས་པའི་ཞལ་ནས། ཆེད་དུ་འཇུར་བུས་བཅོས་ན་ཆོས་ཉིད་ཀྱང་། །མི་རྟོག་མཁའ་
ལྟར་ཡངས་ཀྱང་མཚན་མའི་གཟེབ། །ཉིན་མཚན་སྒོམ་པས་འདའ་ཡང་འཆིང་ཞེན་
ཉིད། །བསམ་གཏན་ལྷ་དང་མཚུངས་པར་རྒྱལ་བས་གསུངས། །ཞེས་གསུངས་པ་
- 233 -



ལེའུ་བཅོ་ལྔ་པ།
ལྟར་ལ། དེས་ན་སེམས་ཉིད་ཡེ་ནས་ཆོས་སྐུ་ཀུན་བྱེད་རྒྱལ་པོའི་རང་བཞིན་ཡིན་པ་
ལ་བསྒོམ་པས་གསར་དུ་ཐོབ་པ་མེད་ཅིང་མ་སྒོམ་པར་ཡེངས་པའི་དབང་གིས་ཤོར་
ཅིང་ངན་དུ་འགྲོ་བ་སྤུ་ཙམ་མེད་བཞིན་དུ་སེམས་ཉིད་གཞན་དུ་མ་ཡེངས་པར་རྩེ་་་་
གཅིག་ཏུ་ཏིང་ངེ་འཛིན་ལ་གནས་སུ་རེ་བའི་བློ་དེ་ནི་བསླུ་མཁན་ཁོ་ན་ཡིན་ཏེ། རྩེ་
མོ་བྱུང་རྒྱལ་ལས། རྣམ་རྟོག་གཉེན་པོར་རྣམ་པར་མི་རྟོག་པ། །མི་རྟོག་འདོད་པས་
རྟོག་པ་ཆེན་པོ་ཡིན། །ཆོས་ཀྱི་དབྱིངས་ཉིད་མི་རྟོག་མཐའ་ལས་འདས། །རྟོག་དང་
མི་རྟོག་གཉིས་ཀ་ཚིག་གི་མཐའ། །ཞེས་གསུངས་པ་ལྟ་བུ་ཡིན་པ་དེས་ན་དེ་ལྟ་བུའི་
བླང་དོར་རྩོལ་སྒྲུབ་ཐམས་ཅད་རྒྱུ་འབྲས་ཀྱི་སྟོན་པ་རྣམས་ཀྱིས་ཐེག་པ་ཆེན་པོའི་ལམ་
ལ་རིམ་གྱིས་དྲང་བའི་ལུང་ཙམ་ཞིག་ཏུ་བསྟན་པ་ཡིན་ནོ། །བདུན་པ་ནི། དེ་ལྟར་
ཆོས་ཐམས་ཅད་ཡེ་ནས་བཅོས་བསྒྱུར་སྤང་བླང་དང་བྲལ་བ་ཡེ་གྲོལ་ཆོས་སྐུའི་ངོ་བོ་
ཡིན་པ་ལ་ཡེངས་མེད་ཤོར་བ་མེད་པའི་དོན་སྟོན་པའི་བུ་མེད་རྫོགས་པ་ཆེན་པོའི་ས་
ལུང་དེ་ནི་ཐེག་པ་འོག་མ་བླང་དོར་རྩོལ་སྒྲུབ་ཅན་ཀུན་གྱི་གཉེན་པོ་རྣམ་པར་རྟོག་་་་
པའི་མུན་པ་ཐམས་ཅད་དྲུང་ནས་འཇོམ་པར་བྱེད་པའི་སྟོང་ཁམས་གསལ་བའི་ཉི་མ་
ལྟ་བུ་ཡིན་མོད། དེ་ལྟ་ནའང་རྒྱུ་འབྲས་བླང་དོར་གྱི་ལམ་སྟོན་པའི་སྟོན་པ་དང་ཁོར་
རྣམས་ལ་ཀུན་བྱེད་རྒྱལ་པོ་ང་ཡི་རྒྱུ་འབྲས་བྱ་རྩོལ་ལས་འདས་པའི་ལུང་འདི་བསྟན་
པར་གྱུར་ན་རྒྱུ་ལས་འབྲས་བུ་འབྱུང་དུ་ཡོད་པ་ལ་ལམ་འདི་ནི་ཕྱིན་ཅི་ལོག་པའོ། །
ཞེས་རང་བཞིན་རྫོགས་པ་ཆེན་པོའི་ཆོས་ལ་རྒྱུ་འབྲས་ཡོད་པར་སྒྲོ་འདོགས་པ་ས་
དང་ལམ་ཡང་དག་པ་མིན་པར་སྐུར་བ་འདེབས་པས་ན་བསྟན་པར་མི་བྱའོ་ཞེས་པ་
སྟེ༑ ཁྱུང་ཆེན་ལས། ལྟ་ངན་ལ་སྤྱོད་ཞིབ་པའི་ཐེག་དམན་རྟགས། །ས་བཅུ་ཕ་རོལ་
ཕྱིན་བཅུའི་ལམ་སྤྱོད་པ། །རྒྱུ་འབྲས་ལྷུན་གྲུབ་མཉམ་ཉིད་མཆོག་གི་ལམ། །ཡེ་གྲོལ་
མཉམ་གནས་སྒྲོ་སྐུར་ཞི་བ་ཡི། །ཡེ་ནས་བྱར་མེད་འདི་ཡི་དོན་མཐོང་ན། །འཇུག་
པར་མི་ནུས་འདི་ཡིས་སྐྲག་གྱུར་ནས། །ཆུད་པར་མི་བྱེད་ལྷན་གཅིག་འགྲོགས་མི་
-234 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱེད། །ཅེས་པ་ལྟར་རོ། །བརྒྱད་པ་ནི། གང་ཞིག་སངས་རྒྱས་ཐོབ་པར་འདོད་པའི་
རྣལ་འབྱོར་བ་མི་རྟོག་རྩེ་གཅིག་པའི་ཏིང་ངེ་འཛིན་སྒོམ་པའི་བློ་ཅན་དེ་ནི་ཏིང་་་་་་
འཛིན་སྒོམ་པར་འདོད་པའི་རེ་དོགས་དང་བཅས་པའི་ཕྱིར་ན་མ་བཅོས་གཉུག་མར་
གནས་པའི་རྣལ་འབྱོར་དམ་པའི་ལམ་ནི་གང་ཟག་དེ་ཡིས་མི་ཐོབ་པས་སྤངས་བ་ཡིན་
ལ༑ སེམས་ཉིད་རང་བྱུང་གི་ཡེ་ཤེས་བཅོས་བསྒྱུར་སྤུ་ཙམ་མེད་པས་མ་བཅོས་རྣལ་
མ་རུ་གནས་པ་འདི་ནི་འཁོར་འདས་ཀུན་གྱི་ཆོས་ཉིད་དེ་བཞིན་ཉིད་རིག་པ་བྱང་ཆུབ་
སེམས་ཀྱི་གནས་ལུགས་མ་ནོར་བ་ཡིན་པས། དེ་ལྟ་བུའི་ཆོས་ཉིད་སྤྲོས་པ་དང་བྲལ་
བའི་རང་བྱུང་འདུས་མ་བྱས་པའི་ཡེ་ཤེས་འདི་ལས་ནི་སངས་རྒྱས་ཞེས་པ་ཞིག་གུད་
ན་མེད་པས་སངས་རྒྱས་ཞེས་སུ་མིང་དུ་བཏགས་པ་བློ་དྭགས་ཙམ་ཡིན་ནོ། །
ཆོས་ཉིད་རང་བྱུང་གི་ཡེ་ཤེས་ཞེས་བྱ་བ་དེ་ཡང་གཞན་ན་མེད་པར་རང་གི་སེམས་
ཉིད་གསལ་སྟོང་འཛིན་མེད་ཆེན་པོར་གནས་པ་འདི་ཉིད་ཡིན་ལ། ཇི་ལྟར་སྣང་བའི་
ཆོས་རྣམས་ཐམས་ཅད་སེམས་ཉིད་རང་བྱུང་གི་ཡེ་ཤེས་འདི་ཡི་ཀློང་དུ་གཉིས་མེད་དུ་
རྫོགས་ཤིང་མ་སྤངས་རང་གྲོལ་ལ་སོང་བས་ཁམས་གསུམ་ཡོངས་གྲོལ་ཆེན་པོར་་་་
གནས་པ་ཡིན་ཏེ། ཀློང་ཆེན་རབ་འབྱམས་ལས། གཅིག་ལ་ཀུན་རྫོགས་མ་སྤངས་
རང་སར་གྲོལ། །སངས་རྒྱས་སྐུ་དང་སེམས་ཅན་ཉོན་མོངས་ལུས། །ཇི་ལྟར་སྣང་བ་
ཐམས་ཅད་རིག་པའི་རྒྱན། །ཉོན་མོངས་དུག་ལྔ་ཡེ་ཤེས་བདུད་རྩི་སྟེ། །འཁོར་བའི་
གཡང་ས་བྱང་ཆུབ་ལམ་དུ་དེངས། །དུག་གསུམ་སྐུ་གསུམ་ཀློང་དུ་གཏན་སྤྲུགས་ཏེ།
།སྐྱེ་ཤི་རྩད་གཅོད་ཁམས་གསུམ་ཡོངས་སུ་གྲོལ། །གཟུང་འཛིན་གཉིས་དང་བྱ་བྱེད་
ཀུན་སྣང་ཀུན། །ཉིད་ལ་ཉིད་འཛིན་ཉིད་ལ་ཉིད་སྤྱོད་པས། །རྩ་བ་བྱང་ཆུབ་རིག་
པའི་ཀློང་དུ་གྲོལ། །རང་བྱུང་རིག་པ་ཡེ་ནས་ཆོས་སྐུ་སྟེ། །དུས་གསུམ་རྒྱལ་བ་རྣམས་
ཀྱང་དེ་ཡི་སྐུ། །ཞེས་གསུངས་པ་དེས་ན་རང་སེམས་མ་བཅོས་པ་འདི་ཀ་སངས་རྒྱས་
ཆོས་ཀྱི་སྐུ་རུ་བཤད་པ་ཡིན་ཞིང་མ་བཅོས་པ་ཡི་རང་བཞིན་རིག་པ་བྱང་ཆུབ་ཀྱི་སེམས་
དེ་ལ་ཡེ་ནས་སྐྱེ་བ་མེད་ཅིང་རྒྱུ་རྐྱེན་གང་གིས་ཀྱང་བཅོས་སུ་མེད་པ་རང་བྱུང་འདུས་
- 235 -



ལེའུ་བཅོ་ལྔ་པ།
མ་བྱས་པ་ཡིན་པས་ན། དེ་ལྟ་བུའི་སྐྱེ་མེད་ནམ་མཁའ་ལྟ་བུའི་དོན་དེ་ལ་བཙལ་ཞིང་
བསྒྲུབ་ཏུ་མེད་ཅིང་བཙལ་ཞིང་བསྒྲུབས་པས་བྱ་རྩོལ་མེད་པའི་དོན་དེ་འགྲུབ་པར་མི་
འགྱུར་བས་ན་མ་བཅོས་མཉམ་པ་ཉིད་དུ་གནས་པར་གདམས་པའོ། །
དེས་ན་དེ་ལྟར་བཅོས་བསྒྱུར་བླང་དོར་སྤུ་ཙམ་མི་དགོས་པར་ཆོས་ཐམས་ཅད་ཡེ་
གྲོལ་ཆེན་པོར་སངས་རྒྱས་ཟིན་པས་བྱར་མེད་བག་ཡེངས་སུ་གསུངས་པ་འདི་ཐེག་་་
དམན་རྩོལ་བ་ཅན་གྱི་གང་ཟག་རྣམས་ཀྱིས་ཁོང་དུ་མི་ཆུད་པས་ན་ཨ་ཏི་རྫོགས་པ་་་
ཆེན་པོའི་རྣལ་འབྱོར་བ་རྣམས་ཀྱི་ཐུན་མིན་གྱི་ཁྱད་ཆོས་སུ་གསུངས་པ་སྟེ། དེ་ཉིད་་་་
ལས། ཨ་ཏི་མ་སྒྲུབ་དུག་ལྔ་རྒྱན་དུ་མཛེས། །ཡངས་སོ་ཆེའོ་རིག་པ་མཁའ་མཉམ་
ཐུགས། །སྤང་ཐོབ་མེད་དོ་ཐིག་ལེ་ཉག་ཅིག་ཀློང་། །རང་སར་གྲོལ་ལོ་རྟོགས་དང་
མ་རྟོགས་མེད། །གཉིས་སུ་མེད་པར་གྲོལ་བའི་ཆོས་ཉིད་དེ། །ཐེག་འོག་རྣམས་ལ་
མི་སྲིད་སྲིད་པའི་ཆོས། །རྣ་ཕུག་བྲག་ལ་འཛེགས་པའི་བདེ་བླག་དེ། །སྲོག་ཆགས་
གཞན་ལ་མི་སྲིད་ཁོ་ལ་སྲིད། །རིག་པ་བྱར་མེད་ཀློང་དུ་གྲོལ་བ་དེ། །ཐེག་དམན་
རྩོལ་སྒྲུབ་ཅན་ལ་མི་སྲིད་དེ། །རྣལ་འབྱོར་མཁའ་མཉམ་བྱ་བྲལ་ཀློང་ན་བདེ། །ཡེ་
སངས་རྒྱས་པའི་རིག་པ་ཡུལ་མེད་དེ། །འཁོར་བར་འཁྱམས་པར་མི་སྲིད་ཡེ་ཀློང་་་
བརྡལ། །ཞེས་གསུངས་སོ། །
གསུམ་པ་ཕུན་སུམ་ཚོགས་པའི་རང་བཞིན་མངོན་དུ་ཕྱུང་ཚུལ་ལ་གཉིས་ཏེ། མངོན་
དུ་ཕྱུང་ཚུལ་མདོར་བསྟན་པ་དང་། ཆོས་སྐུ་ལོངས་སྐུ་སྤྲུལ་སྐུ་གསུམ་གྱི་ཕྱུང་ཚུལ་་་་
རྒྱས་པར་བཤད་པའོ། །དང་པོ་ནི་ཀྱེ་སེམས་དཔའ་ཆེན་པོ་ཉོན་ཅིག །འདི་ལྟར་མ་
སྐྱེས་སྤྲོས་དང་བྲལ་བའི་རང་བཞིན་སྟོན་པ་ཆོས་ཀྱི་སྐུ་དང་། འགགས་མེད་གསལ་
དག་ཆེན་པོའི་ངོ་བོ་ལོངས་སྤྱོད་རྫོགས་པའི་སྐུ་དང༌། ངེས་མེད་ཅིར་ཡང་འཆར་བའི་
ཐུགས་རྗེ་སྤྲུལ་བའི་སྐུ་དང་སྟོན་པ་རྣམ་པ་གསུམ་པོ་དེ་ནི། ཆོས་ཐམས་ཅད་སྐྱེ་མེད་
སྤྲོས་པ་དང་བྲལ་བ་ཆོས་སྐུ་ཐིག་ལེ་ཉག་ཅིག་ཏུ་སྟོན་པར་བྱེད་པའི་ཐེག་པ་གཅིག་་་་
- 236 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང༌། ལྟ་སྤྱོད་གཉིས་ཀྱི་རང་བཞིན་སྟོན་པར་བྱེད་པའི་ཐེག་པ་གཉིས་དང་། གདུལ་
བྱ་དབང་པོ་རབ་འབྲིང་ཐ་གསུམ་གྱི་བློ་དང་འཚམ་པར་བསྟན་པའི་ཐེག་པ་རྣམ་པ་་་
གསུམ་གྱི་སྟོན་པ་པོར་ཀུན་བྱེད་རྒྱལ་པོ་ང་ཡིས་མངོན་དུ་ཕྱུང་ནས་བསྟན་པ་ཡིན་ནོ། །
གཉིས་པ་ནི། དེ་ཡང་ཀུན་བྱེད་བྱང་ཆུབ་ཀྱི་སེམས་ང་ནི་རྒྱལ་བ་སྐུ་གསུམ་གྱི་སྟོན་
པ་ཀུན་གྱི་འབྱུང་གནས་ཡིན་ཏེ། ང་ལས་སྟོན་པ་སྐུ་གསུམ་པོ་ཇི་ལྟར་ཕྱུང་ན་སྟོན་པ་
ཀུན་བྱེད་ང་ཡི་རང་བཞིན་རྣམ་པ་གསུམ་ལས་སྐུ་གསུམ་གྱི་སྟོན་པ་རྣམས་ཕྱུང་བ་སྟེ།
འདི་ལྟར་ཆོས་ཐམས་ཅད་ཀྱི་གནས་ལུགས་རང་བྱུང་གི་ཡེ་ཤེས་སྤྲོས་པ་ཐམས་ཅད་
དང་བྲལ་ཞིང་གདོད་ནས་སྐྱེ་བ་མེད་པ་ཡེ་བབས་སོར་བཞག་ཆེན་པོའི་དོན་ལ་དགའ་
བའི་སྟོན་པ་རང་སྣང་གི་འཁོར་རྣམས་ཀྱི་ངོ་ཁ་ལ་ཀུན་བྱེད་ང་ཡི་རང་བཞིན་གཟུང་
འཛིན་གཉིས་དང་བྲལ་བ་ལས་མི་རྟོགས་མཉམ་པ་ཉིད་ཀྱི་ངོ་བོ་ཆོས་ཀྱི་སྐུ་རུ་ཕྱུང་་་་
ཞིང་། ཆོས་སྐུའི་འཁོར་གྱི་ཚོགས་ནི་སྟོན་པ་ཉིད་ལས་ཐ་དད་དུ་ཕྱེ་བ་མེད་པ་ཡེ་ཤེས་
རང་སྣང་བའི་ངོ་བོ་སྟེ། དེ་ལ་ཆོས་ཕུན་སུམ་ཚོགས་པ་གདོད་ནསཾ་མ་སྐྱེས་མཉམ་པ་
ཉིད་ཀྱི་ཀློང་ཏུ་ཆོས་ཐམས་ཅད་དབྱེ་བསལ་མེད་པར་ཐིག་ལེ་ཉག་གཅིག་ཏུ་གནས་
པའི་དོན་བསྟན་པ་དེ་ནི་ལྷག་མ་མེད་པའི་ཐེག་པའམ་ཐེག་གཅིག་རྫོགས་པ་ཆེན་་་་
པོའི་རང་བཞིན་ཡིན་པར་བཤད་དོ། །
ང་ཡི་རང་བཞིན་མ་སྐྱེས་པ་ལས་ཚོགས་དྲུག་གི་སྣང་ཡུལ་ཐམས་ཅད་འགགས་པ་་
མེད་པར་ཀུན་ཏུ་སྣང་བ་ལ་འདོད་ཡོན་གྱི་རྣམ་པ་མ་སྤངས་རྒྱན་དུ་རོལ་ཞིང་ལོངས་
སྤྱོད་པའི་ས་ཐོབ་དག་པའི་འཁོར་གྱི་ཚོགས་རྣམ་ལ། ང་ཡི་ངོ་བོ་གསལ་བའི་ཆ་ལས་
སྟོན་པ་ལོངས་སྤྱོད་རྫོགས་པར་ཕྱུང་ཞིང་ངོ་བོ་གང་ལ་སྣང་བའི་འཁོར་དེ་ལ་ཟབ་ཅིང་
བརླངས་པའི་ལྟ་བ་དང་སྤྱོད་པ་གཉིས་ཡོངས་སུ་རྫོགས་པར་བྱེད་པའི་ཆོས་སྟོན་པ་
དེ་ནི་ཀུན་གྱི་སྤྱོད་ཡུལ་དུ་མ་གྱུར་པས་ཐུན་མོང་མིན་པའི་ཐེག་པ་གཉིས་སུ་བསྟན་་་
པ་སྟེ་དེ་ནི་ཀུན་བྱེད་ང་ཡི་རོལ་བ་ཕྱི་གསལ་དུ་རོལ་བའི་ངོ་བོ་མངོན་དུ་ཕྱུང་བ་ཡིན་
ནོ༑ ༑ང་ཡི་རང་བཞིན་སྐྱེ་བ་མེད་པའི་རྩལ་སྣང་འགག་པ་མེད་པའི་ཆ་ཐུགས་རྗེར་
- 237 -



ལེའུ་བཅོ་ལྔ་པ།
བྱུང་བ་ལས་གདུལ་བྱའི་འགྲོ་བ་རྣམས་ཚུལ་ཇི་ལྟར་འདུལ་བར་འགྱུར་བ་དེ་བཞིན་
དུ་སྤྲུལ་ནས་འགྲོ་དོན་རྩོལ་མེད་དུ་མཛད་པའི་སྤྲུལ་བའི་སྐུ་རུ་སྣང་བ་དང་། དེས་
འཁོར་ཚོགས་རྣམ་པ་བཞི་ལ་རྒྱུ་འབྲས་བླང་དོར་དང་འཚམ་པའམ་མཐུན་པའི་ཆོས་
དམིགས་པ་མེད་པའི་ཐུགས་རྗེ་ཡིས་མངོན་དུ་ཕྱུང་སྟེ་གསུངས་པ་ནི་སྤྲུལ་སྐུའི་ཐེག་
པ་གསུམ་ཡིན་ནོ། །་ ་
བཞི་བ་དེའི་འཐད་པ་རྒྱ་ཆེར་བཤད་པ་ལ་བརྒྱད་དེ། རང་བཞིན་གཅིག་ལས་ཆོས་
ཐམས་ཅད་སྣང་བ་ཉིད་བཤད་པ། གཉིས་མེད་ལས་གཞན་དུ་རྟོག་པ་ཉིད་ཐེག་པ་
འོག་མར་བཞག་པ། སེམས་ཉིད་ཀྱི་དོན་ལ་དུ་མར་སྤྲོས་ཤིང་བརྗོད་ཀྱང་རང་བཞིན་
གཅིག་ལས་མ་གཡོས་པར་བསྟན་པ། སེམས་ཉིད་སྒྲུབ་རྩོལ་མེད་པའི་དོན་བསྟན་
པས་ཆེ་བ་ལྷུན་རྫོགས་སུ་བཤད་པ། སྙིང་པོ་རང་སེམས་སུ་རྫོགས་པས་སྐུ་གསུམ་
ལྷུན་གྲུབ་ཏུ་གནས་པ། སེམས་ཉིད་ཆོས་དབྱིངས་བཤད་པས་ཡོན་ཏན་ལྷུན་རྫོགས་
སུ་བསྟན་པ། དཔེ་དོན་རྟགས་གསུམ་ཚང་བས་རང་སེམས་སངས་རྒྱས་སུ་བསྟན་པ།
སེམས་ཉིད་དེ་བཞིན་ཉིད་དུ་བསྟན་པས་ཡོད་མེད་སྒྲོ་སྐུར་ལས་འདས་པའོ། །དང་
པོ་ནི། ཀྱེ་སེམས་དཔའ་ཆེན་པོ་མདོར་ན་མངོན་དུ་ཕྱུང་བའི་ལུང་ཞེས་སུ་བསྟན་པ་
ནི་ཀུན་བྱེད་ང་ཡི་རང་བཞིན་བྱང་ཆུབ་ཀྱི་སེམས་ཆོས་དབྱིངས་ཁྱབ་གདལ་ཆེན་པོའི་
རྩལ་ལས་འཁོར་འདས་ཀྱི་ཆོས་ཐམས་ཅད་ཀྱི་སྣང་བ་འདི་ལྟར་བསྟན་པ་ལ་མངོན་
དུ་ཕྱུང་བའི་ལུང་ཞེས་བྱ་བར་བསྟན་པ་ཡིན་ཏེ། དེ་ཡང་ཀུན་བྱེད་ང་ཡི་རང་བཞིན་
སྤྲོས་བྲལ་ཆོས་ཀྱི་དབྱིངས་ཀྱི་ངོ་བོ་གཅིག་པུ་རུ་གནས་པ་ལ་ཆོས་རྣམས་ཐམས་ཅད་
གང་ལས་སྣང་བའི་ཡུལ་ལམ་གཞི་ནི་སྟོང་གསལ་ཐུགས་རྗེ་རྣམ་པ་གསུམ་དུ་སྣང་་་་
བ་ཡིན་ལ་རྣམ་པ་གསུམ་པོ་དེ་ཡི་རྩལ་ལས་རང་བྱུང་དུ་ཤར་བའི་ཆོས་ནི་འདི་ལྟ་སྟེ།
སངས་རྒྱས་དང་སེམས་ཅན་སྣང་སྲིད་སྣོད་བཅུད་ཀྱི་བསྡུས་པའི་ཆོས་འདི་ཀུན་དོན་
ལ་གནས་ལུགས་རང་བྱུང་གི་ཡེ་ཤེས་ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་
- 238 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལས་རྩལ་སྣང་མ་འགགས་པར་མངོན་དུ་ཕྱུང་བ་ཡིན་ནོ་ཞེས་པ་སྟེ། དེ་ལྟར་ཡང་རྒྱ་
མཚོ་འཁྱིལ་བའི་རྒྱུད་ལས། སྙིང་པོས་གར་ཁྱབ་རྩལ་ཟེར་འཆར། །དེ་ཡང་ཇི་ལྟར་
འཆར་ཞེ་ན། །གཞི་མེད་ངང་ལས་ཀུན་གཞི་ཤར། །དངོས་མེད་ངང་ལས་དངོས་ཀུན་
ཤར། །སྣང་མེད་ངང་ལས་སྣ་ཚོགས་ཤར། །ཡོད་མེད་ངང་ལས་འཁོར་འདས་ཤར། །
གཉིས་མེད་ངང་ལས་མ་རིག་ཡེ་ཤེས་ཤར། །ཅིར་ཡང་གྲུབ་པ་མེད་པའི་ངང་ཉིད་
ལས། །རང་བཞིན་ངོ་བོ་ཐུགས་རྗེ་གསུམ་དུ་ཤར། །རིག་དང་མ་རིག་རྣམ་གཉིས་
ལས། །དེ་ལས་སྐུ་གསུམ་དུག་གསུམ་གཉིས་སུ་ཤར། །དེ་ལས་ཞིང་ཁམས་རྣམ་
གསུམ་ཡིད་འཁོར་གསུམ་དུ་ཤར། །དེ་ལས་རང་སར་གྲོལ་དང་མ་གྲོལ་ལས། །
འཆར་སྒོ་འཁྲུལ་སྒོ་གཉིས་སུ་ཤར་བ་སྟེ། །དེ་ལས་འགྱུར་དང་མི་འགྱུར་ལས། །རིག་
མེད་སེམས་འཁྲུལ་འཁྲུལ་མེད་ཤར། །དེ་ལས་རྟོགས་དང་མ་རྟོགས་པས། །གཟུགས་
ལྔ་སྐུ་ལྔ་ཉིད་དུ་ཤར། །དེ་ལས་མངོན་དུ་གྱུར་དང་མ་གྱུར་བས། །འཁོར་བ་མྱང་
འདས་གཉིས་སུ་ཤར། །ཅི་ཡང་མེད་ལས་ཅིར་ཡང་ཤར་བ་ཡིན། །རྟོགས་མ་རྟོགས་
ལོས་སངས་རྒྱས་སེམས་ཅན་གཉིས། །གཏིང་ཡངས་ཆོས་ཉིད་ང་ཡི་རྩལ་དུ་ཤར། །
ཅེས་གསུངས་པ་ལྟར་རོ། །
གཉིས་པ་ནི། དེ་ལྟར་སྣང་སྲིད་འཁོར་འདས་ཀྱི་ཆོས་ཐམས་ཅད་ཀུན་བྱེད་བྱང་ཆུབ་
སེམས་ཀྱི་རང་བཞིན་ཡིན་པ་ལ། གལ་ཏེ་རང་གི་སེམས་ཉིད་འདི་ལས་གཞན་མ་
དག་འཁྲུལ་པའི་ཆོས་རང་མཚན་པ་ཞིག་ཡིན་པར་བཟུང་ཞིང་། སངས་རྒྱས་ཞེས་པ་
རང་གི་སྣང་བ་འདི་ལས་གཞན་པ་རུ་ཡོད་པར་རྟོག་ཅིང་ཚོལ་བར་བྱེད་པ་དེས་་་་་
དཔེར་ན་རང་ཉིད་གླང་པོ་ལ་ཞོན་བཞིན་དུ་གླང་པོ་གཞན་དུ་ཚོལ་བ་དང་འདྲ་བར་་་་
ཀུན་བྱེད་རྒྱལ་པོ་རང་བྱུང་གི་ཡེ་ཤེས་ང་དང་འཕྲད་པའི་སྐལ་བ་མེད་པས། ཀུན་བྱེད་
རྒྱལ་པོའི་འཁོར་གྱི་དང་པོ་སྟོན་པ་སྐུ་གསུམ་གྱི་བསྟན་པ་གང་ཞིག་གདུལ་བྱའི་རྒྱུད་
རིམ་པས་སྦྱངས་པའི་ཆེད་དུ་གསུངས་པའི་རྒྱུ་འབྲས་ཀྱི་ཐེག་པ་འོག་མ་རྣམས་བསྟན་
པར་བྱ་བའི་འཁོར་ཙམ་ལས་ཐེག་མཆོག་རྫོགས་པ་ཆེན་པོ་བསྟན་པའི་སྣོད་མ་ཡིན་
- 239 -



ལེའུ་བཅོ་ལྔ་པ།
པར་གསུངས་པའོ། །གསུམ་པ་ནི། ཀྱེ་སེམས་དཔའ་ཆེན་པོ་སྟོན་པ་ཀུན་བྱེད་ང་
ཡིས་རྩལ་སྣང་འགགས་པ་མེད་པའི་ཆོས་རྣམས་མངོན་དུ་ཕྱུང་བ་འདི་ནི་སྣང་སྲིད་་་་
འཁོར་འདས་ཀྱི་ཆོས་རང་ལས་གཞན་མ་ལྟར་མངོན་དུ་ཕྱུང་བ་ཡིན་ནའང་དོན་ལ་་་་
གཞན་མིན་པར་ང་ཉིད་རང་བྱུང་ཡེ་ཤེས་ཀྱི་ངོ་བོ་མངོན་དུ་ཕྱུང་བ་ཡིན་ཏེ། དེ་ཡང་
ཇི་ལྟར་ཞེ་ན་སྣང་སྲིད་ཀྱི་ཆོས་འདི་ཐམས་ཅད་ཆོས་ཉིད་བྱང་ཆུབ་སེམས་སུ་ཡེ་ནས་
མངོན་པར་སངས་རྒྱས་པའི་ངོ་བོར་མངོན་དུ་ཕྱུང་བ་ཡིན་པ་དང་། དེ་ཡང་རང་གི་
སེམས་ཉིད་རང་བྱུང་གི་ཡེ་ཤེས་བདག་ཉིད་ཆེན་པོའི་ངོ་བོར་སངས་རྒྱས་པར་མངོན་
དུ་ཕྱུང་བ་ཡིན་པ་དང༌། གཟུང་འཛིན་གྱི་རྟོག་པས་མ་བསླད་པས་དོན་མ་ནོར་བ་་་
ཆོས་ཀྱི་དབྱིངས་སུ་སངས་རྒྱས་པར་མངོན་དུ་ཕྱུང་བ་ཡིན་པ་དང་། དཔེ་དོན་རྟགས་
གསུམ་གྱིས་ངེས་པ་ལ་བརྟེན་ནས་ཇི་ལྟར་སྣང་བའི་ཆོས་དེ་ཉིད་ཡེ་ནས་སངས་རྒྱས་
པ་ཡིན་པར་མངོན་དུ་ཕྱུང་བ་ཡིན་པ་དང༌། ཆོས་ཉིད་དེ་བཞིན་ཉིད་ཀྱི་ངང་ན་སངས་
རྒྱས་ཞེས་པ་མིང་གི་བླ་དྭགས་ཙམ་ལས་དོན་ལ་གྲུབ་པ་མེད་པར་མངོན་དུ་ཕྱུང་བ་ཡིན་
པ་སྟེ། དེ་ལྟར་ཆོས་ཐམས་ཅད་ཆེ་བ་ལྔའི་སངས་རྒྱས་སུ་མངོན་དུ་ཕྱུང་བར་བརྗོད་
ཀྱང་དོན་ལ་རང་སེམས་གཅིག་པུ་འདི་ཉིད་མངོན་དུ་ཕྱུང་ནས་བསྟན་པ་ལ་ཆེ་བའི་
ཡོན་ཏན་གྱི་ལྡོག་པ་ནས་དབྱེ་བ་རྣམ་པ་ལྔར་ཕྱེས་པ་ཙམ་ལས་ཐ་དད་པའི་ཆོས་སུ་
གྲུབ་པ་གང་ཡང་མེད་དོ། །
མདོ་བཅུ་ལས། ཆེ་བ་ལྔ་ཡི་བྱང་ཆུབ་སེམས། །སེམས་ཉིད་ཆེ་བ་ལྔས་འཕགས་ཏེ། །
ཞེས་དང་། ཡིད་སྐྱོབ་ལས། མ་སྤངས་མི་གནས་མི་ལྟོས་རག་མ་ལུས། །ཐ་སྙད་ཀུན་
དང་བྲལ་བ་སྟེ། །རང་བཞིན་ལྷུན་གྲུབ་འདུས་མ་བྱས་པས་ན། །འབྲས་བུའི་རྒྱལ་པོ་
ཁྱད་པར་དཔག་སྟེ་ཆེ། །ཞེས་སོ། །བཞི་བ་ནི། ཀྱེ་སེམས་དཔའ་ཆེན་པོ་དེ་ལྟར་
ཀུན་བྱེད་ང་ཡི་རང་བཞིན་མངོན་དུ་ཕྱུང་བ་འདིས་མདོར་ན་འདི་ལྟར་སྣང་བའི་ཆོས་
ཐམས་ཅད་མ་སྤངས་གར་ཡང་མ་སྤངས་པར་མངོན་སུམ་པར་སངས་རྒྱས་པའི་ཆེ་བ་
- 240 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང༌། རག་གར་ཡང་མ་ལུས་པར་བདག་ཉིད་ཆེན་པོར་སངས་རྒྱས་པའི་ཆེ་བ་དང་།
གནས་ཅི་ལ་ཡང་མི་གནས་པར་དབྱིངས་སུ་སངས་རྒྱས་པའི་ཆེ་བ་དང་། ལྟོས་ཅི་ལ་
ཡང་མི་ལྟོས་ཏེ་དེ་ཉིད་ཡིན་པར་སངས་རྒྱས་པའི་ཆེ་བ་དང་། ཐམས་ཅད་ནས་ཐམས་
ཅད་དུ་སངས་རྒྱས་པས་སངས་རྒྱས་ལས་མེད་པའི་ཆེ་བ་སྟེ་ཆེ་བ་ལྔ་ཡི་ངོ་བོར་སངས་
རྒྱས་པའི་རང་བཞིན་དུ་མངོན་དུ་བྱུང་བ་ཡིན་ལ། དེ་ལྟ་བུའི་ཆེ་བ་ལྔ་ཡི་སངས་རྒྱས་
ཏེ་གང་ཞེ་ན་འདི་ལྟ་སྟེ། ཀུན་བྱེད་བྱང་ཆུབ་ཀྱི་སེམས་ང་ཡི་ངོ་བོ་མངོན་དུ་ཕྱུང་བ་ནི་
སྣང་སྲིད་སྣོད་བཅུད་དུ་སྣང་བའི་ཆོས་འདི་དག་ཐམས་ཅད་མཚན་ཉིད་ཐེག་པ་གསུམ་
གྱིས་མི་དག་འཁོར་བའི་ཆོས་སུ་མཐོང་ནས་ཚོགས་བརྒྱད་ཡུལ་དང་བཅས་པ་འདི་་་་་
རྣམས་སྤོང་འགོག་སྦྱོང་བའི་ཆོས་སུ་བལྟ་བ་ལས། དོན་ལ་ཀུན་བྱེད་ང་ཡི་ཆོས་ཉིད་
རང་བཞིན་སྤྲོས་བྲལ་དང་མཚན་ཉིད་རང་རིག་དང་རྣམ་པ་སྒྱུ་མར་སྣང་བ་སྟེ་ལྷུན་གྲུབ་
གསུམ་གྱི་བདག་ཉིད་འདི་ཀུན་ལ་སྣང་བར་གྱུར་བ་ཡིན་པའི་རྒྱུ་མཚན་དེ་བས་་་་་
བྱང་ཆུབ་སེམས་ཀྱི་ངོ་བོ་མངོན་དུ་ཕྱུང་བ་ཡིན་ལ། དེས་ན་གསར་དུ་འབད་རྩོལ་
གྱི་སྒོ་ནས་མཚན་ཉིད་ཐེག་པ་ལྟར་སྤོང་འགོག་སྦྱོང་བའི་བྱ་བ་ལ་ལྟོས་མི་དགོས་པར་
ཆོས་ཉིད་བྱང་ཆུབ་སེམས་ཀྱི་རང་བཞིན་ལ་མ་རིག་པ་ཞིག་གདོད་ནས་ཡོད་མ་མྱོང་
བས་སངས་ཤིང་། ཡེ་ཤེས་ཕྱོགས་མེད་དུ་ཡེ་ནས་རྒྱས་པ་ཡིན་པས་ན་ཡེ་ནས་སངས་
རྒྱས་པ་ཡིན་ཞིང་། དེ་ལྟར་རྩོལ་སྒྲུབ་མེད་པར་ཡེ་ནས་སངས་རྒྱས་པ་ཡིན་པས་ཉན་
རང་བྱང་སེམས་ཀྱི་ཐེག་པ་གསུམ་ཟིལ་གྱིས་གནོན་པར་བྱེད་པའི་གཉེན་པོར་ཡེ་ནས་
ཆེ་བར་བཤད་པ་དེ་ནི་མངོན་པར་སངས་རྒྱས་པའི་ཆེ་བ་ཞེས་སུ་བཤད་པ་ཡིན་ཏེ།
དགའ་རབ་རྡོ་རྗེས། རྫོགས་ཆེན་རང་གཞུང་མངོན་པར་སངས་རྒྱས་ཆེ། །སྤང་་་་
འགེགས་སྦྱོང་ལས་ཚོགས་བརྒྱད་ཡུལ་དང་བཅས། །རང་རིག་སྤྲོས་བྲལ་སྒྱུ་མར་ལྷུན་
གྲུབ་པས། །དེར་གནས་བག་ཆགས་རྟེན་གྲོལ་དངོས་མཚན་དང་། །མ་རིག་མུན་
སངས་ཡེ་ཤེས་ཕྱོགས་མེད་རྒྱས། །དམན་པའི་ཐེག་པ་ཟིལ་གནོན་གཉེན་པོ་ཆེ། །
ཞེས་གསུངས་སོ། །
- 241 -



ལེའུ་བཅོ་ལྔ་པ།
ལྔ་བ་ནི། དེ་བཞིན་དུ་ཀུན་བྱེད་ང་ཡི་རང་སེམས་སྙིང་པོ་རང་བྱུང་གི་ཡེ་ཤེས་མངོན་
དུ་ཕྱུང་བ་འདི་ཆོས་ཐམས་ཅད་ཀྱི་སྙིང་པོར་གྱུར་བའམ་ངོ་བོ་ཡིན་པས་ཀུན་གྱི་བདག་
ཉིད་ཡིན་ལ། དེ་ལྟར་ཆོས་ཐམས་ཅད་བདག་ཉིད་ཆེན་པོའི་རང་བཞིན་ཡིན་པ་ལ་
མཾ་ཧཱ་ཡོ་ག་བས་བསྐྱེད་རྫོགས་འབད་རྩོལ་གྱི་ལམ་ལ་བརྟེན་ནས་མངོན་དུ་བྱ་བར་་་་
འདོད་པ་ལ་རྫོགས་པ་ཆེན་པོའི་རྩོལ་སྒྲུབ་གང་ཡང་བྱ་མི་དགོས་པར་ཆོས་ཐམས་ཅད་
ཡེ་ནས་རང་བྱུང་ཡེ་ཤེས་ཀྱི་བདག་ཉིད་ཆེན་པོར་དབང་བསྒྱུར་ཟིན་པས་འོག་མ་་་
རྩོལ་སྒྲུབ་ཐམས་ཅད་ཡེ་ནས་སམ་གཞི་ནས་སངས་ཤིང་རང་རིག་པའི་ཡེ་ཤེས་ཕྱོགས་
མེད་དུ་རྒྱས་པ་ཡིན་ཕྱིར་རྩོལ་སྒྲུབ་གང་ཡང་མེད་པས་རྩོལ་སྒྲུབ་ཅན་གྱི་ཐེག་པ་དེའི་
གཉེན་པོར་ཡེ་ནས་ཆེ་བར་བཤད་པ་ནི་བདག་ཉིད་ཆེན་པོ་རུ་སངས་རྒྱས་པའི་ཆེ་་་
བར་བཤད་པ་སྟེ། དེ་ཉིད་ཀྱིས། རྣམ་འབྱོར་ཆེན་པོ་ལ་སོགས་རྩོལ་སྒྲུབ་ཀྱི། །གཞན་
དབང་ལ་ལྟོས་ཟིལ་གནོན་གཉེན་པོར་མང་། །བདག་ཉིད་ཆེན་པོར་རང་ཉིད་ཡེ་དབང་
པས། །ཚུལ་ངན་རྩོལ་སངས་རང་རིག་ཕྱོགས་མེད་རྒྱས། །ཞེས་གསུངས་སོ། །
དྲུག་པ་ནི། འདི་ལྟར་ཆོས་ཐམས་ཅད་གདོད་ནས་མ་སྐྱེས་ཤིང་འགགས་པ་མེད་པ་
སྤྲོས་བྲལ་རང་བྱུང་གི་ཡེ་ཤེས་མངོན་དུ་ཕྱུང་བ་འདི་ཉིད་ཡེ་ནས་གཟུང་འཛིན་གྱི་
རྟོག་པ་ཐམས་ཅད་དང་བྲལ་བས་སངས་རྒྱས་པ་ཡིན་ཡང་། ཨ་ནུ་ཡོ་ག་བས་ཆོས་
ཀྱི་དབྱིངས་རྒྱུ་དང་རང་བྱུང་གི་ཡེ་ཤེས་འབྲས་བུའི་ཆོས་སུ་བལྟས་ཏེ་རྒྱུ་འབྲས་དབྱེར་
མེད་ཀྱི་ངོ་བོར་བསྒོམ་ཞིང་བསྒྲུབ་པར་འདོད་པ་ལ། རྫོགས་པ་ཆེན་པོས་རྒྱུ་རྐྱེན་་་
འབྲས་བུའི་ཆོས་ཐམས་ཅད་ཡེ་ནས་ཆོས་ཀྱི་དབྱིངས་སུ་དབྱེར་མེད་རོ་གཅིག་དུ་སངས་
རྒྱས་པའི་ཕྱིར་འབད་རྩོལ་ཅི་ཡང་བྱ་མི་དགོས་པར་འདོད་པས་རྒྱུ་འབྲས་ཀྱི་མཚན་
མར་འཛིན་པའི་རྟོག་པ་ཡེ་ནས་ངང་གིས་སངས་ཤིང་། མཚན་འཛིན་བྲལ་བའི་ཡེ་
ཤེས་ཕྱོགས་མེད་དུ་རྒྱས་པ་ཡིན་ཏེ། དེ་ལྟར་རྩོལ་སྒྲུབ་གང་ཡང་མི་དགོས་པས་རྒྱུ་
འབྲས་རྩོལ་སྒྲུབ་ལ་ཞེན་པའི་ཐེག་པའི་གཉེན་པོར་གྱུར་ཅིང་ཁྱད་པར་དུ་འཕགས་་་
- 242 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པས་ཡེ་ནས་ཆེ་བར་བཤད་པ་ནི་ཆོས་ཀྱི་དབྱིངས་སུ་སངས་རྒྱས་པའི་ཆེ་བ་ཡིན་པར་
བཤད་དེ། དེ་ཉིད་ཀྱིས། རྗེས་འཇུག་ལ་སོགས་རྒྱུ་འབྲས་གཉེན་པོར་ཡང་། །རྒྱུ་
རྐྱེན་འབྲས་བུ་ཆོས་དབྱིངས་རོ་གཅིག་པས། །མ་བསྐྱེད་མི་གནས་འགག་མིན་་་་
འདོད་སངས། །ཀུན་མཁྱེན་མཚན་མ་ཟིལ་གནོན་ཡེ་ཤེས་རྒྱས། །ཞེས་གསུངས་སོ། །
བདུན་པ་ནི། ཆོས་ཐམས་ཅད་ཀུན་བྱེད་བྱང་ཆུབ་ཀྱི་སེམས་ང་ཡིས་རང་གི་ངོ་བོ་ངེས་
པར་མངོན་དུ་ཕྱུང་ནས་སྣང་བ་འགག་མེད་དུ་བསྟན་པ་འདི་ལ་རྣལ་འབྱོར་ཡོ་ག་བ་
སོགས་ཀྱིས་བླང་དོར་གཉིས་སུ་བྱ་བའི་ཡུལ་དུ་མཐོང་ཞིང་རྩོལ་བར་བྱེད་པ་དེ། །
ཨ་ཏི་ཡོ་ག་བས་ཡེ་ནས་བླང་དོར་མེད་པར་སངས་རྒྱས་པའི་བདག་ཉིད་དུ་དཔེ་དོན་
རྟགས་ནི་རྣམ་པ་གསུམ་གྱིས་ངེས་པར་བསྟན་པ་ཡིན་ཏེ། མདོ་བཅུ་ལས། ཆོས་
རྣམས་ཐམས་ཅད་མ་ལུས་པའི། །དཔེ་ནི་ནམ་མཁའ་ཡིན་པ་སྟེ། །ནམ་མཁའ་སྤྱོད་་
ཡུལ་ཀུན་ལས་འདས། །མཚོན་དུ་མེད་པའི་ཁྱད་པར་གྱིས། །ནམ་མཁའི་དཔེ་ནི་ཁྱད་
པར་ཆེ། །དོན་ནི་ཆོས་ཉིད་ཡིན་པ་སྟེ། །ཆོས་ཉིད་དོན་ནི་སྐྱེ་མེད་ལས། །སྐྱེ་བའི་ཆོ་
འཕྲུལ་སངས་རྒྱས་ཀྱི། །དོན་ནི་ཆོས་ཉིད་དེ་ཡིན་ཏེ། །རྟགས་ནི་སེམས་ཉིད་འགག་
མེད་ཡིན། །འགག་པ་མེད་པའི་བྱང་ཆུབ་སེམས། །མི་འགག་པ་ཡི་ཁྱད་པར་གྱིས། །
རྟགས་ནི་ཆེ་བ་ཡིན་པར་བཤད། །ཅེས་གསུངས་པ་ལྟར་ཆོས་ཉིད་བྱང་ཆུབ་སེམས་ཀྱི་
རང་བཞིན་གདོད་ནས་སྐྱེ་བ་མེད་པའི་ངང་ལས་སྐྱེ་བའི་ཆོ་འཕྲུལ་དུ་ཤར་བའི་སྣང་་་
སྲིད་ཀྱི་ཆོས་འདི་དག་ཐམས་ཅད་ཡེ་ནས་སངས་རྒྱས་པའི་རང་བཞིན་ཡིན་པ་ནི་སྒྲུབ་
བྱའི་དོན་ཡིན་ལ།
དེ་ཉིད་མཚོན་པར་བྱེད་པའི་དཔེ་ནི་ཆོས་འདི་དག་ཐམས་ཅད་སྣང་བའི་དུས་ཉིད་
ནས་སྐྱེ་མེད་བྱང་ཆུབ་སེམས་ཀྱི་ངོ་བོར་སངས་རྒྱས་པས་བློའི་སྤྱོད་ཡུལ་ལས་འདས་
པར་ནམ་མཁའི་དཔེ་ཡིས་མཚོན་ནས་བསྟན་ཏེ་བྱང་ཆུབ་སེམས་ཀྱི་ངང་ལས་འགགས་
མེད་དུ་ཤར་བའི་རྩལ་སྣང་ཐམས་ཅད་ངོ་བོ་ངོས་བཟུང་དང་བྲལ་བའི་རྟགས་ཀྱིས་་་་
ངེས་པ་རུ་ཐེ་ཚོམ་ཟ་བ་རྣམས་ལ་ཆོས་ཐམས་ཅད་ལ་བཟང་ངན་མེད་པོས་བླང་དོར་ ་
- 243 -



ལེའུ་བཅོ་ལྔ་པ།
དུ་སྣང་བའི་ཆོས་དེ་ཉིད་མངོན་སུམ་པ་རུ་སངས་རྒྱས་པར་བསྟན་པས་བླང་དོར་ཅན་
གྱི་ཐེག་པ་རྣམས་ཟིལ་གྱིས་གནོན་པའི་གཉེན་པོར་ཆེ་བས་དེ་ལས་ཁྱད་པར་དུ་་་་་་
འཕགས་ཤིང་དཔེ་ནམ་མཁར་ངེས་པ་དོན་ཆོས་ཉིད་དུ་ངེས་པ་རྟགས་སེམས་ཉིད་དུ་
ངེས་པ་གསུམ་གྱི་གཏན་ཚིགས་ཀྱིས་རྣལ་འབྱོར་ཡོ་ག་བ་ལ་བླང་དོར་གཉིས་སུ་སྣང་
བཞིན་པ་དེ་ཉིད་སངས་རྒྱས་པར་བསྟན་པས་བླང་དོར་དང་ཡིན་མིན་དུ་འཛིན་པ་
ཐམས་ཅད་སངས་ཤིང་མཉམ་པ་ཉིད་ཀྱི་དོན་རང་གསལ་དུ་རྒྱས་པ་ནི་ངེས་པར་སངས་
རྒྱས་པའམ་དེ་ཉིད་ཡིན་པར་སངས་རྒྱས་པའི་ཆེ་བ་སྟེ། སྔ་མ་ལས། སེམས་དཔའི་
རྣལ་འབྱོར་ལ་སོགས་བླང་དོར་ཅན། །ཟིལ་གནོན་གཉེན་པོར་ཐམས་ཅད་དེ་ཡིན་
པས། །ཡིན་མིན་ཕྱོགས་སངས་མཉམ་ཉིད་རང་གསལ་རྒྱས། ཞེས་གསུངས་སོ། །
བརྒྱད་པ་ནི། གོང་དུ་བཤད་པ་དེ་དག་གི་ཕྱིར་ན་ཕྱི་ནང་སྣོད་བཅུད་དུ་སྣང་བའི་
ཆོས་འདི་དག་ཐམས་ཅད་ཀུན་བྱེད་བྱང་ཆུབ་སེམས་ང་ཡི་རང་བཞིན་མ་ནོར་བ་དེ་་
ཁོ་ན་ཉིད་དུ་མངོན་དུ་ཕྱུང་ཞིང་བསྟན་པ་ཡིན་ལ། དེ་ལྟ་བུའི་ཆོས་ཉིད་འདི་ནི་གཟུང་
འཛིན་གྱི་བློས་བསམ་དུ་མེད་པ་དང་། དམིགས་པའི་ཡུལ་མ་གྲུབ་པ་དང་མཚན་མའི་
སྤྲོས་པ་མེད་པ་དང་། དཔེས་མཚོན་དུ་མེད་པ་དང་། གཉིས་བཅས་ཀྱི་ཆོས་སུ་མ་གྲུབ་
པ་སྟེ་ཁྱད་པར་ལྔ་དང་ལྡན་པས་ཐེག་པ་འོག་མ་པ་སུ་ལ་མངོན་དུ་ཕྱུང་ཡང་མི་སྣང་་་
བས་ཆོས་ཉིད་དེ་བཞིན་ཉིད་ཀྱི་རང་བཞིན་ཀུན་ལས་ཁྱད་པར་འཕགས་པ་སྟེ། མདོ་
བཅུ་ལས་ཐམས་ཅད་སངས་རྒྱས་ཆེ་བ་ཡང་། །བསམ་མེད་དམིགས་མེད་སྤྲོས་པ་་
མེད། །མཚོན་དུ་མེད་དང་འདུས་པ་མེད། །རྣམ་པ་ལྔ་རུ་ཤེས་པར་བྱ། །ཞེས་གསུངས་
པ་ལྟར་ཆོས་ཐམས་ཅད་ཆོས་ཉིད་དེ་བཞིན་ཉིད་དུ་སངས་རྒྱས་པ་སྟེ། །འདི་ལྟར་དེ་
ཞེས་བྱ་བ་ནི་གནས་ལུགས་རང་བྱུང་གི་ཡེ་ཤེས་མ་ནོར་བ་ཡི་རང་བཞིན་ཡིན་ལ། །
བཞིན་ཅེས་བྱ་བ་ནི་དེ་ཉིད་རྒྱུ་རྐྱེན་རྩོལ་སྒྲུབ་གང་གིས་ཀྱང་བཅོས་པ་མེད་པའི་རང་
བཞིན་ཏེ། མན་ངག་གི་རྩ་བ་བསྡུས་པའི་རྒྱུད་ལས། བྱང་ཆུབ་སེམས་ཀྱི་ངོ་བོ་དེ། །
- 244 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བཞིན་གདོད་ནས་རྣམ་པར་དག །སངས་རྒྱས་སྒམ་པོས་འདི་མ་མཛད། །སེམས་
ཅན་སྒྲིན་པོས་འདི་མ་བཅོས། །ཅེས་གསུངས་པ་ལྟར་ལ། །
ཉིད་ཅེས་པ་ནི་དེ་ལྟ་བུའི་གནས་ལུགས་ངོ་བོ་ཉིད་ལ་ངེས་བཟུང་གི་མིང་གིས་་
བཏགས་པ་ཡིན་ནོ། །དེ་ལྟ་བུའི་གནས་ལུགས་དེ་བཞིན་ཉིད་ཀྱི་རང་བཞིན་དེ་ཉིད་
ལ་དངོས་པོ་རང་མཚན་དུ་གྲུབ་པ་ཅིར་ཡང་མེད་པས་དུས་གསུམ་ཀྱི་སངས་རྒྱས་ཡོད་
པའི་སྒྲོས་ཀྱང་མི་འདོགས་ལ། ཅང་མེད་ཕྱང་ཆད་པ་ལྟ་བུ་ཡོང་མ་ཡིན་པར་འགག་
མེད་རང་གསལ་ཆེན་པོའི་ངོ་བོ་ཅིར་ཡང་འཆར་དུ་རུང་བས་ཁམས་གསུམ་སེམས་་་་
ཅན་རྣམས་མེད་ཅེས་པའི་སྐུར་བའང་མི་འདེབས་ཤིང་རྟོག་དཔྱོད་ཀྱི་བསམ་པ་ཅིར་
ཡང་སྟེ་ཅི་ལ་ཡང་དགོངས་པ་མེད་པས་ཡོད་མེད་རྟག་ཆད་ཀྱི་མཐའ་དང་འོག་མ་་
ཐེག་པས་རྩོལ་སྒྲུབ་རྒྱུ་འབྲས་བླང་དོར་དུ་ལྟ་བའི་ཕྱོགས་གསུམ་གྱི་འཛིན་པ་དེ་དག་
གཞི་མེད་དུ་སངས་ཤིང་རིག་པའི་ངོ་བོ་མ་བཅོས་རང་གསལ་དུ་རྒྱས་པ་དེ་ཉིད་མ་་་་
མཐོང་བའི་རྨོངས་པ་རྣམས་ལ་མཚོན་པའི་ཕྱིར་དུ་ཆོས་ཐམས་ཅད་ཡེ་ནས་སངས་་་་་
རྒྱས་པའོ། །ཞེས་བླ་དྭགས་སུ་བཏགས་པ་ཙམ་ལས་དོན་ལ་དམིགས་མཚན་སྤྲོ་
པའི་མཐའ་གང་ཡང་མེད་པར་བསྟན་པས་བཏགས་པ་ཙམ་ལ་ངེས་པའི་དོན་དུ་ཞེན་
པ་དེ་ཟིལ་གྱིས་གནོན་པའི་གཉེན་པོར་ཆེ་ཞིང་ཞེན་འཛིན་ཐམས་ཅད་དང་བྲལ་བར་
ལ་བཟླ་བར་བྱེད་པས་ན་སངས་རྒྱས་མེད་པའི་ཆེ་བར་ང་ཡིས་བཤད་དོ་ཅེས་་་་་་་
གསུངས་སོ། ། །
སློབ་དཔོན་དགའ་རབ་དཔའ་བོའི་ཞལ་ནས། །ལྷུན་གནས་བདེ་ཆེན་དོན་དམ་ཡེ་
ཤེས་འཕགས། །ཕྱོགས་གསུམ་ལ་བཟླས་རང་གསལ་ཡེ་སངས་རྒྱས། །དངོས་མཚན་
ཉི་ཚེའི་སྟོང་བ་ལས་གྲོལ་ཞིང་།།དོན་ཉིད་རྨོངས་ལ་མཚོན་ཕྱིར་བརྡའ་སྤྱད་ཀྱིས། །
དེ་ཡང་ཚིག་ཙམ་ངེས་དོན་ཟིལ་གནོན་ཆེའོ། །ཞེས་གསུངས་སོ། །དེ་ལྟར་ན་ཆེ་བ་
ལྔ་བོ་དེ་ལས་དང་པོས་ཤེས་བྱའི་ཆོས་ཕྱི་ནང་སྣོད་བཅུད་དུ་སྣང་བཞིན་པ་འདི་ཉིད་་་་
རྒྱུ་རྐྱེན་རྩོལ་སྒྲུབ་ཅི་ལ་ཡང་མ་ལྟོས་པར་སངས་རྒྱས་པར་བསྟན་པས་ཤེས་བྱའི་རང་
- 245 -



ལེའུ་བཅུ་དྲུག་པ། ༧
བཞིན་དང་། ཆོས་ཀྱི་དབྱིངས་དང་བདག་ཉིད་ཆེན་པོ་གཉིས་ཀྱིས་དང་པོས་སྤྲོས་
པའི་མུ་མཐའ་ཐམས་ཅད་སངས་པ་དང་། གཉིས་པས་དེ་ལྟར་མཁྱེན་པའི་ཡེ་ཤེས་
ཕྱོགས་མེད་དུ་རྒྱས་པའི་རང་བཞིན་སྟོན་པས་དེ་གཉིས་ཀྱིས་མཚན་ཉིད་དང་། བཞི་
བས་མངོན་སུམ་དུ་སྣང་བའི་ཆོས་དེ་ཉིད་སངས་རྒྱས་ཀྱི་ངོ་བོ་ཡིན་པར་མཚོན་པས་་་་
ངེས་ཚིག་དང་། ལྔ་བས་དེ་ལྟར་སངས་རྒྱས་པར་གསུངས་པ་དེ་ཡང་དགོས་པའི་དབང་
གིས་བཏགས་པ་ཙམ་ལས་དོན་གང་དུའང་མ་གྲུབ་པར་རྒྱས་བཏབ་ཏེ་དམིགས་མཚན་
བློ་ཡི་སྤྲོས་པ་ཐམས་ཅད་དང་བྲལ་བར་ལ་བཟླས་བ་སྟེ། ཆེ་བ་ལྔ་པོ་དེས་རྩོལ་བཅས་
ཀྱི་ཐེག་པ་ཀུན་ལས་ཁྱད་པར་དུ་འཕགས་པས་ན་རྫོགས་པ་ཆེན་པོ་ཞེས་གསུངས་ཏེ།
དེ་ཉིད་ཀྱིས་མངོན་སུམ་སྣང་བའི་རང་བཞིན་ཡེ་སངས་རྒྱས། དེ་ཡི་མཚན་ཉིད་ཆོས་
དབྱིངས་མུ་མཐའ་གྲོལ། །དེ་མཁྱེན་ཡེ་ཤེས་མཐའ་དབུས་ཀུན་ཁྱབ་རྒྱས། །དེ་ཉིད་
དེ་ཡིན་དེ་མཚོན་ངེས་པའི་ཚིག །དགོས་པས་སྤྲད་ཀྱི་སྒྲ་ལ་དོན་མི་བཞག །དང་པོས་
ཤེས་བྱའི་རང་བཞིན་གཉིས་མཚན་ཉིད། །གཅིག་གིས་ངེས་ཚིག་ཐ་མས་རྒྱས་བཏབ་
པ། །ཆེ་ལྔས་ཁྱད་འཕགས་དེས་ན་རྫོགས་པ་ཆེ། །ཞེས་གསུངས་སོ། །
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རང་བཞིན་རྣམ་པ་
གསུམ་མངོན་དུ་ཕྱུང་བའི་ལེའུ་སྟེ་བཅོ་ལྔ་བའི་འགྲེལཾ་བའོ།། །།
དོན་དྲུག་པ་ཕུན་སུམ་ཚོགས་པ་ཐམས་ཅད་ཀུན་བྱེད་དུ་ཡེ་ནས་གྲུབ་ཟིན་པས་རྩོལ་
སྒྲུབ་རྒྱུ་འབྲས་ལས་འདས་པའི་ལེའུ་བཅུ་དྲུག་པ་ཉིད་བཤད་པ་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། དེ་ལྟར་སྟོན་འཁོར་བསྟན་པ་གསུམ་པོ་ཀུན་བྱེད་
རྒྱལ་པོ་བྱང་ཆུབ་སེམས་ཀྱི་རང་བཞིན་ལས་མངོན་དུ་ཕྱུང་ཞིང་ཆེ་བ་ལྔར་ཡེ་ནས་་་་་
སངས་རྒྱས་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་སེམས་
དཔའ་རྡོ་རྗེ་ལ་ཆོས་རྣམས་ཐམས་ཅད་ཡེ་ནས་བྱང་ཆུབ་སེམས་ཀྱི་རང་བཞིན་དུ་ལྷུན་
གྱིས་གྲུབ་པས་དེ་ཉིད་རྟོགས་པའི་རྣལ་འབྱོར་པ་རྣམས་དུས་རྣམས་ཀུན་ཏུ་ཆོས་ཉིད་
- 246 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀྱི་འཁོར་ལོ་ལས་འདའ་བ་མེད་ཕྱིར་རྒྱུ་འབྲས་རྩོལ་སྒྲུབ་གང་ཡང་མི་དགོས་པར་མ་
བཅོས་རང་བབས་སུ་འཇོག་པའི་གདམས་ངག་གནད་དུ་ཕོག་པ་འདི་གསུངས་སོ། །
གཉིས་པ་རྒྱས་པར་བཤད་པ་ལ་གསུམ་སྟེ། ཕུན་སུམ་ཚོགས་པ་ལྔ་སེམས་ཉིད་ཀུན་
བྱེད་ལ་ཡེ་ནས་ལྷུན་གྲུབ་ཏུ་རྫོགས་པས་ཇི་བཞིན་བཟོད་མེད་དུ་ལྷུག་པར་བཞག་པར་
གདམས་པ་དང་། སེམས་ཉིད་རང་བྱུང་དུ་གྲུབ་པས་རྩོལ་སྒྲུབ་རྒྱུ་འབྲས་ཀྱིས་མ་་་་
འགྲུབ་པར་ལུང་བསྟན་པ་དང་། ཇི་བཞིན་ཀུན་བྱེད་རྟོགས་པའི་རྣལ་འབྱོར་བ་ཉིད་
རང་བྱུང་ཡེ་ཤེས་ལས་མི་འདའ་བས་ཀུན་ཏུ་ཆོས་ཉིད་ཀྱི་འཁོར་ལོར་བསྟན་པའོ། །
དང་པོ་ནི། ཀྱེ་སེམས་དཔའ་ཆེན་པོ་བྱར་མེད་ལྷུན་གྱིས་གྲུབ་པའི་གདམས་ངག་འདི་
ཉོན་ཅིག་དང་བསྟན་པར་བྱའོ་ཞེས་ཉན་པར་བསྐུལ་ནས། དེ་ཡང་ཇི་ལྟར་ཞེ་ན་ང་ནི་
ཡེ་ནས་ཕུན་སུམ་ཚོགས་པ་ཀུན་བྱེད་པའི་རྒྱལ་པོ་ཡིན་ཏེ། འདི་ལྟར་སྐུ་གསུམ་གྱི་
སྟོན་པ་རྣམས་དང་དེ་དག་གིས་གསུངས་པའི་བསྟན་པ་རྒྱུ་འབྲས་ཀྱི་ཐེག་པ་རྣམས་་་
དང་། དེ་གང་ལ་བསྟན་པར་བྱ་བའི་ཡུལ་དུ་གྱུར་པའི་འཁོར་རྣམས་དང་། དེ་ལྟར་
སྟོན་པའི་དུས་དང་གང་དུ་སྟོན་པའི་གནས་ཐམས་ཅད་ང་ཡིས་བྱས་ནས་མངོན་དུ་སྣང་
བ་ཡིན་པའི་ཕྱིར་ན་སྐུ་གསུམ་གྱི་སྟོན་པ་རྣམས་ལ་ལམ་སྟོན་པར་བྱེད་པའི་སྟོན་པ་ཡང་
ནི་ཀུན་བྱེད་ང་ཡིས་བྱེད་ཅིང་། དེ་དག་ལ་བསྟན་བྱའི་དོན་ཡང་གཞན་པ་ཅི་ཡང་མེད་
པར་ཀུན་བྱེད་ང་ཡི་རང་བཞིན་རྒྱུ་འབྲས་རྩོལ་སྒྲུབ་ལས་འདས་པའི་བྱང་ཆུབ་སེམས་
ཀྱི་ངོ་བོ་དེ་ཉིད་སྟོན་པར་བྱེད་ལ། འཁོར་ཡང་ང་ཡི་ངོ་བོ་རྩལ་སྣང་འགག་པ་མེད་པ་
དེ་མངོན་དུ་ཕྱུང་ནས་བསྟན་པ་དང་། དེ་རྣམས་འདུས་པའི་དུས་དང་གནས་ཀྱང་ང་
མི་རང་བཞིན་དེ་རུ་ནི་མ་འདུས་པ་མེད་པས། སྟོན་པ་ཀུན་བྱེད་ང་ཡི་རང་བཞིན་ཁོ་
ན་བསྟན་པ་ལས་ང་ཉིད་མིན་པའི་ཆོས་ནི་གཅིག་ཀྱང་བསྟན་པ་མེད་པར་གསུངས་
པ་སྟེ། ཀུན་ཏུ་བཟང་པོ་ཆེ་བ་རང་ལ་གནས་པའི་རྒྱུད་ལས། ཕྱོགས་བཅུའི་སངས་
རྒྱས་ང་ཡི་སེམས། །ཕྱི་ནང་སྣོད་བཅུད་ང་ཡི་སེམས། །ཕྱོགས་དང་སྣང་བ་ང་ཡི་་་
སེམས། །ཕྱི་དང་ནང་ཡང་ང་ཡི་སེམས། །མཐོ་རིས་ངན་སོང་ང་ཡི་སེམས། །ཞེས་
- 247 -



ལེའུ་བཅུ་དྲུག་པ།
གསུངས་པ་སྟེ། དེས་ན་སེམས་དཔའ་ཆེན་པོ་རྡོ་རྗེ་ཁྱོད་ཉིད་ཀྱང་ཀུན་བྱེད་ང་ཡི་རང་
བཞིན་འགག་པ་མེད་པའི་རོལ་བ་མངོན་དུ་བསྟན་པ་ཡིན་པའི་ཕྱིར་ན་ཁྱོད་ཀྱང་སྟོན་་་
པ་ང་ཡི་དབྱིངས་ལས་ང་ཡི་ཐུགས་རྗེས་ཕྱུང་བ་ཡིན་པས་ཀུན་བྱེད་ང་ནི་ཆོས་རྣམས་
ཐམས་ཅད་ཀྱི་རང་བཞིན་ནམ་སྙིང་པོར་ཐག་ཆོད་ལ་བླང་དོར་རྩོལ་སྒྲུབ་ཀྱི་རེ་དོགས་
གང་ཡང་མི་བྱེད་པར་མ་བཅོས་རང་བབ་ཀྱི་ངང་ཞོག་ཅིག་ཅེས་གདམས་པའོ། ། །
གཉིས་པ་ནི། དེ་ལྟར་ཆོས་ཐམས་ཅད་ནི་ཀུན་བྱེད་ང་ཡི་རང་བཞིན་ལས་གཞན་དུ་
མེད་ལ་ཀུན་བྱེད་ང་ནི་ཡེ་ནས་ཆོས་ཉིད་རྫོགས་པ་ཆེན་པོ་མ་བཅོས་ལྷུན་གྱིས་གྲུབ་
པའི་རང་བཞིན་དུ་བྱས་ཟིན་པ་ཡིན་གྱིས་ད་གདོད་རྒྱུ་འབྲས་རྩོལ་སྒྲུབ་ལ་བརྟེན་ནས་
བྱ་དགོས་པར་འདུས་པའི་འཁོར་ཚོགས་ཀུན་ལ་སེམས་དཔའ་རྡོ་རྗེ་ཁྱོད་ཀྱིས་ལུང་་་
མ་སྟོན་ཅིག གལ་ཏེ་ད་གདོད་བྱ་དགོས་པར་འདུས་པའི་འཁོར་ཚོགས་རྣམས་ལ་་
ལུང་བསྟན་པར་གྱུར་ན་འདུས་པའི་འཁོར་རྣམས་རྒྱུ་འབྲས་ཀྱི་ཐེག་པ་བ་ལྟར་བྱ་བྱེད་
རྩོལ་པའི་ནད་ཀྱིས་ཟིན་པར་འགྱུར་པ་དང༌། འབྲས་བུ་སངས་རྒྱས་ཀྱི་གོ་འཕང་དེ་
ཡང་རྒྱུ་འབྲས་རྩོལ་སྒྲུབ་ཀྱིས་གསར་དུ་བྱས་པ་ཞིག་ཡིན་ན་རྒྱུ་རྐྱེན་ལ་ལྟོས་པ་མེད་་་་
པའི་རང་བྱུང་རིག་པའི་ཡེ་ཤེས་མེད་པའི་སྐྱོན་དུ་འགྱུར་བ་དང་། བྱང་ཆུབ་ཀྱི་སེམས་
རང་བྱུང་འདུས་མ་བྱས་པའི་རང་བཞིན་ལ་རྩོལ་སྒྲུབ་ཀྱིས་འཆོས་པར་བྱས་པའི་སྐྱོན་་་
དུ་འགྱུར་བ་དང༌། གནས་ལུགས་དེ་བཞིན་ཉིད་ལ་དེ་བཞིན་ཉིད་དུ་མ་བཞག་པར་
དེ་ལས་གཞན་དུ་བསྒྱུར་ཞིང་འཆོས་པའི་སྐྱོན་དུ་འགྱུར་ཞིང་། དེ་ལྟར་ན་བྱ་བྱེད་རྩོལ་
བའི་སྐྱོན་གྱིས་མ་བཅོས་ལྷུན་རྫོགས་ཆེན་པོའི་ཡོན་ཏན་རྣམས་མེད་པར་གསར་དུ་
བསྒྲུབ་དགོས་པར་སྐུར་བ་བཏབ་ནས་ཁྱད་དུ་གསོད་པར་འགྱུར་བ་དང་། དངོས་པོའི་
དོན་དང་མི་མཐུན་པའི་དྲང་དོན་རྫུན་པའི་ལམ་གྱིས་གནས་ལུགས་ཡང་དག་པ་བདེན་
པའི་དོན་གཞན་ཏུ་ལོག་པའི་ལམ་ལ་ཁྲིད་ཅིང་བསླུས་པས་བསླད་པར་བྱས་པས་ན།
དེ་ལྟ་བུའི་ཆོས་ཉིད་ཀྱི་དོན་དང་མཐུན་པ་མིན་པའི་རྩོལ་བས་བསྒྲུབ་པར་བྱ་བ་གང་
- 248 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཡང་མེད་པ་ཡིན་པས་རྒྱུ་འབྲས་བྱ་རྩོལ་གྱིས་མ་སྒྲུབ་པར་རིག་པ་རང་འགྲོས་བཅོས་
བསླད་མེད་པར་ཞོག་ཅིག་ཅེས་པ་སྟེ། མདོ་བཅུ་ལཾས། རང་བྱུང་ཡེ་ཤེས་འགྱུར་མེད་
ལ༑ ༑སྤང་དང་འགེག་པ་ཡོངས་མི་མངའ། །སྦྱང་ཞིང་བགྲོད་པ་ཡོངས་མི་མངའ། །
གཟུང་ཞིང་འཛིན་པ་ཡོངས་མི་མངའ། །བླང་ཞིང་དོར་བ་ཡོངས་མི་མངའ། །བཙལ་
ཞིང་བསྒྲུབ་པ་ཡོངས་མི་མངའ། །རྒྱུ་དང་འབྲས་བུ་ཡོངས་མི་མངའ། །དེས་ན་རང་
བྱུང་ཡེ་ཤེས་ལ། །སྤང་ལེན་མེད་པར་བསྟན་པ་ཡིན། །ཡ་ན་རྣམ་པ་བརྒྱད་པོ་ལ། །
རང་བྱུང་ཡེ་ཤེས་ཡོད་མ་ཡིན། །ཞེས་ཡེ་ཤེས་སྤང་ལེན་མེད་པའི་མན་ངག་གི་སྐབས་
ནས་གསུངས་པ་བཞིན་ནོ། །གསུམ་པ་ནི། འདི་ལྟར་སེམས་དཔའ་རྡོ་རྗེ་ཁྱོད་ཀྱིས་
ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་ནི་དུས་རྟག་ཏུ་གསལ་འགྲིབ་མེད་པར་
རིག་གིས་ཞེས་ད་ལྟ་རང་བབས་ཐ་མལ་དུ་གནས་པའི་དུས་ཀྱི་ཤེས་རིག་འགག་པ་མེད་
པ་དུས་གསུམ་གྱི་རྟོག་པས་བསླད་མ་ཞུགས་པའི་སྟོང་གསལ་ཟང་མ་ཐལ་བྱུང་འདི་
ལས་གཞན་ན་ཆོས་སྐུ་ཀུན་བྱེད་རྒྱལ་པོ་ཞིག་མེད་པས་དེ་ཉིད་རང་ལ་མངོན་སུམ་ཡིན་
པར་བསྟན་པ་སྟེ། སངས་རྒྱས་རྡོ་རྗེ་སེམས་དཔའ་ཚིག་གསུམ་པའི་རྒྱུད་ལས། རང་
གི་ཤེས་རིག་གི་ངོ་བོ་སང་ངེ་བ་འདི་དངོས་པོ་དང་ཁ་དོག་གི་ངོ་བོ་མ་གྲུབ་པ་སྟོང་སང་
ངེ་འདུག་པ་འདི་སངས་རྒྱས་ཀུན་ཏུ་བཟང་མོ་ཡིན་ནོ། །རང་གི་ཤེས་རིག་གི་ངོ་བོ་
སྟོང་བདོ་ཙམ་ན་སྟོང་པ་ཕྱང་ཆད་དུ་མ་སོང་བར་ཤེས་རིག་མ་འགག་པར་ཝལ་ལེ་་་
གསལ་བ་འདི་སངས་རྒྱས་ཀུན་ཏུ་བཟང་པོ་ཡིན་ནོ། །རང་གི་རིག་པ་དངོས་པོ་ཅིར་
ཡང་མ་གྲུབ་པར་ངོ་བོ་སྟོང་པ་དང་རང་གི་ཤེས་རིག་ཝལ་ལེ་བ་དབྱེར་མི་ཕྱེད་པར་་་་་
འདུག་པ་འདི་སངས་རྒྱས་ཆོས་ཀྱི་སྐུ་ཡིན་ནོ།། །
ཞེས་དང་། རང་གི་ཤེས་རིག་ཝལ་ལེ་བ་འདི་ཀོ་སངས་རྒྱས་ཡིན་པས་སངས་རྒྱས་
གཞན་ནས་བཙལ་དུ་མེད་དོ། །རང་གི་རིག་པ་ཝལ་ལེ་ཁྱུག་གེ་བ་འདི་རྒྱུན་དུ་གསལ་
བས་སངས་རྒྱས་ཆོས་ཀྱི་སྐུ་ལ་བསྒྲུབ་པར་བྱར་མེད་དོ། །ཞེས་དང་། ཡེ་ཤེས་མར་
མེའི་རྒྱུད་ལས། ཀྱེ་གསང་བདག་ལྷུན་གྱིས་གྲུབ་པ་ནི་རང་གི་སྙིང་གི་དཀྱིལ་ན་རང་
- 249 -



ལེའུ་བཅུ་དྲུག་པ།
གི་རིག་པ་འོད་ཀྱི་ཕུང་པོར་བཞུགས་པ་ཡིན་ནོ། །ཐམས་ཅད་འཆར་གཞི་མ་འགགས་
པ་ནི་རང་གི་རིག་པ་མིག་ནས་ཕར་སོང་བས་གཟུགས་མཐོང་བ་མ་འགགས་པར་ཤར་
རོ༑ ༑རང་གི་མིག་མཐོང་བ་མ་འགགས་པར་གསལ་བ་དེ་ཀ་ཆོས་སྐུའི་ཡེ་ཤེས་ཡིན་
ནོ༑ ༑དེ་བཞིན་དུ་རྣ་བས་སྒྲ་ཐོས་མཁན་གྱི་རིག་པ་དང་། སྣས་དྲི་ཚོར་མཁན་གྱི་རིག་
པ་དང་། ལྕེས་རོ་མྱོང་མཁན་གྱི་རིག་པ་འདི་རྣམས་རང་གི་ཆོས་སྐུའི་ཡེ་ཤེས་ཡིན་ནོ། །
ཞེས་སོ། །དེས་ན་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་ཀུན་ཀྱང་
ཆོས་ཉིད་དེ་བཞིན་ཉིད་དུ་རིག་པ་ཡིན་ཏེ། ཀུན་བྱེད་ང་ཡིས་བྱས་པའི་ཆོས་རྣམས་
ཐམས་ཅད་ཀུན་ཡེ་གདོད་ནས་རང་བྱུང་གི་ཡེ་ཤེས་ཀུན་བྱེད་བྱང་ཆུབ་སེམས་ཀྱི་ཀློང་
ལས་སྐད་ཅིག་ཙམ་ཡང་གཡོ་མ་མྱོང་བས་ཆོས་ཉིད་དེ་བཞིན་ཉིད་ཀྱི་རང་བཞིན་ཡིན་
ལ༑ དེ་ཡང་བྱས་པའི་ཆོས་དེ་གང་དང་གང་ཞེ་ན་ཕུན་སུམ་ཚོགས་པ་ལྔ་སྟེ། འདི་ལྟར་
སྐུ་གསུམ་གྱི་སྟོན་པ་གསུམ་ཡང་ང་ཡི་རང་བཞིན་གསུམ་ལས་ཕྱུང་བའི་རང་བྱུང་གི་
ཡེ་ཤེས་ཡིན་ལ། དེ་དག་གི་བསྟན་པའི་ཐེག་པ་གསུམ་ཡང་ང་ཡི་ཆོས་ཉིད་དེ་བཞིན་
ཉིད་ལས་གཞན་དུ་ཡོད་པ་མ་ཡིན་པ་དང་། འཁོར་རྣམས་ཀུན་ཀྱང་སེམས་དཔའ་རྡོ་
རྗེའི་ངོ་བོ་ང་ཡི་རྩལ་སྣང་འགགས་མེད་དུ་ཤར་བ་ལས་གཞན་དུ་མེད་པ་དེ་ཡི་ཚུལ་
དང་མཐུན་པར་སྟོན་པ་ང་ཡི་རང་བཞིན་ཡིན་པ་དང་། དེ་བཞིན་དུ་དུས་དང་གནས་
ཕུན་སུམ་ཚོགས་པ་ཐམས་ཅད་ཀུན་ཀྱང་གཞན་དུ་མེད་པར་ཀུན་བྱེད་རྒྱལ་པོ་ང་ཉིད་
མངོན་དུ་ཕྱུང་བ་ཡིན་པ་དེས་ན་གང་སྣང་ཇི་ཤར་ཐམས་ཅད་བྱང་ཆུབ་སེམས་ཀྱི་ངོ་བོ་
རྟག་ཏུ་སྒྲིབ་མེད་མངོན་སུམ་དུ་གསལ་བ་ཡིན་པའི་ཕྱིར་ཚུལ་དེ་ལྟར་རྟོགས་པའི་རྣལ་
འབྱོར་བ་རྣམས་དུས་རྟག་ཏུ་སྣང་སྤྱོད་ཐམས་ཅད་ཆོས་ཉིད་ཀྱི་འཁོར་ལོ་ལས་མི་འདའ་
བ་ཡིན་ནོ། །ཞེས་གསུངས་སོ། །ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་
རྒྱལ་པོ་ལས་སེམས་དཔའ་རྡོ་རྗེ་ལ་གདམས་ངག་ཕོག་པའི་ལེའུ་སྟེ་བཅུ་དྲུག་པའི་
འགྲེལ་པའོ།། །།
- 250 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོན་བདུན་པ་སེམས་ཉིད་བྱ་བཙལ་མེད་པའི་དོན་རྒྱལ་བའི་སྐུ་གདུང་ཡིན་པས་
རྟོགས་པའི་དོན་ལས་མི་འདའ་བར་གོམས་པར་གྱིས་ཤིག་པའི་ལེའུ་བཅུ་བདུན་པ་་་
ལ་གཉིས་ཏེ། བསྟན་པ་དང་བཤད་པའོ། །དང་པོ་ནི། དེ་ལྟར་རྒྱུ་འབྲས་རྩོལ་སྒྲུབ་
ལ་མི་ལྟོས་པར་མ་བཅོས་རང་བབས་སུ་བཞག་ན་དུས་བཞི་ཆོས་ཉིད་ཀྱི་འཁོར་ལོ་་་
ལས་མི་འདའ་བར་གདམས་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་་་་
ཉིད་ཀྱི་སྐུ་གདུང་རང་བསྲེལ་འདི་དུས་རྟག་ཏུ་མི་འབྲལ་བར་ཟུངས་ཤིག་པར་་་་་
གདམས་པ་འདི་གསུངས་སོ། །གཉིས་པ་ལ་ལྔ་སྟེ། སེམས་ཉིད་སྒྲུབ་བསལ་མེད་
པའི་སྐུ་གདུང་ཟུངས་ཤིག་པར་གདམས་པ། དེའི་དོན་ཇི་ལྟར་བཟུང་ཞུས་པ། སྐུ་་་
གདུང་གི་རང་བཞིན་བཤད་པ། ཇི་ལྟར་མཆོད་ཅིང་ཡོན་ཏན་དྲིས་པ། །རྟོག་པ་
སེམས་ཉིད་ཀྱི་དོན་ལས་མ་ཡེངས་པར་མཆོད་པས་ཀུན་བྱེད་བྱ་བཙལ་མེད་པའི་་་་་་
རྒྱལ་པོ་འགྲུབ་པར་བསྟན་པའོ། །དང་པོ་ནི། ཀྱེ་སེམས་དཔའ་ཆེན་པོ་དུས་གསུམ་
རྒྱལ་བ་རྣམས་ཀྱི་སྐུ་གདུང་སེམས་ཉིད་བྱ་བཙལ་མེད་པའི་དོན་འདི་དང་དུས་རྟག་ཏུ་
མི་འབྲལ་བར་ཟུངས་ཤིག་དང་། འདི་ལྟ་བུའི་སྐུ་གདུང་རིང་བསྲེལ་འདི་རྟག་ཏུ་མི་
འབྲལ་བར་འཆང་བར་བྱས་ན་དུས་གསུམ་རྒྱལ་བའི་ཡང་མེས་ཆོས་སྐུ་ཀུན་བྱེད་རྒྱལ་
པོ་ང་དང་སྐལ་པ་མཉམ་པར་འགྱུར་རོ་ཞེས་གསུངས་སོ། །
གཉིས་པ་ནི། དེ་ནས་འཁོར་གྱི་གཙོ་བོ་སེམས་དཔའ་རྡོ་རྗེས་སྐུ་གདུང་རིང་བསྲེལ་
དེ་ཉིད་ཇི་ལྟར་བཟུང་བར་ཞུས་པ་ནི། །ཀྱེ་དུས་གསུམ་དུ་གཤེགས་ཤིང་བྱོན་པའི་་
སངས་རྒྱས་ཀུན་གྱི་ཡང་མེས་ཆེན་པོ་སྟོན་པ་སྐུ་གསུམ་གྱི་ཡང་སྟོན་པར་གྱུར་བས་་་
སྟོན་པའི་སྟོན་པ་ཀུན་བྱེད་རྒྱལ་པོ་ལགས། སྐུ་གདུང་རིང་བསྲེལ་འདི་ཉིད་རྟག་ཏུ་་
མི་འབྲལ་བར་ཟུངས་ཤིག་དང་ཀུན་བྱེད་རྒྱལ་པོ་ཁྱོད་དང་སྐལ་པ་མཉམ་པར་འགྱུར་
རོ་ཞེས་སྟོན་པ་ཉིད་ཀྱིས་གདམས་པ་ལགས་ན། དེ་ལ་སྐུ་ཞེས་པ་ནི་རྒྱལ་བ་གང་་་
དང་གང་གི་སྐུ་ཡིན་པ་དང་། གདུང་ཞེས་བྱ་བ་དེ་ནི་སངས་རྒྱས་གང་དང་གང་གི་་
གདུང་ཡིན་པ་དང་། རིང་བསྲེལ་ཞེས་བརྗོད་པ་ནི་དོན་ཇི་ལྟ་བུ་ལ་དགོངས་ནས་དེ་
- 251 -



ལེའུ་བཅུ་བདུན་པ།
ལྟར་གདམས་པར་བགྱི་བའི་ཚུལ་འདི་སྟོན་པ་ཉིད་ཀྱིས་གསུངས་པར་མཛད་དུ་་་་་
གསོལ་ཞེས་ཞུས་སོ། །གསུམ་པ་ནི། དེ་ནས་སྟོན་པས་སླར་ཡང་ལན་གསུངས་པ།
ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་སྐུ་ཞེས་བྱ་བ་ནི་ཀུན་བྱེད་ང་ཡི་ཐུགས་
སྲས་རྒྱལ་བ་སྐུ་གསུམ་གྱི་སྐུ་ཡིན་ལ། གདུང་ཞེས་པ་ནི་དུས་གསུམ་གྱི་རྒྱལ་བ་ཀུན་
གྱི་ཐུགས་རྣམ་པར་མི་རྟོག་པའི་ངོ་བོ་སྟོན་པོ་ཀུན་བྱེད་ང་ཡི་སེམས་སམ་བྱང་ཆུབ་ཀྱི་
སེམས་འདི་ཉིད་ཡིན་ལ། དེ་ཉིད་དུས་རེས་འགའ་བ་ལྟ་བུའི་ངེས་བཟུང་མེད་པར་
རྟག་པ་རྒྱུན་གྱི་འཁོར་ལོའི་དུས་ཀུན་ཏུ་སེམས་དཔའ་རྡོ་རྗེས་འདི་ཉིད་མི་འབྲལ་བར་
འཆང་བར་བྱས་ན། དུས་གསུམ་གྱི་སངས་རྒྱས་མ་ལུས་པ་རྣམས་ཀྱིས་སྐུ་གདུང་ངམ་
མཆོད་པའི་རྟེན་ཡིན་པས་ན་སྐུ་གདུང་རིང་བསྲེལ་ཞེས་བྱ་བའི་དོན་ནི་དེ་ལྟ་བུ་ལ་་་་
འདོགས་པར་བྱའོ་ཞེས་གསུངས་ཏེ། བང་མཛོད་འཕྲུལ་གྱི་མེ་ལོང་ལས། སྐུ་ནི་སྟོན་
པ་སྐུ་གསུམ་སྟེ། །ང་ཡི་རང་བཞིན་ཆོས་སྐུ་ཡིན། །ང་ཡི་ངོ་བོ་ལོངས་སྤྱོད་རྫོགས། །
ང་ཡི་ཐུགས་རྗེ་སྤྲུལ་པའི་སྐུ། །གདུང་ནི་སངས་རྒྱས་ཀུན་གྱི་ཐུགས། །མ་ཡེངས་་་
གནས་པ་རིང་བསྲེལ་ཡིན། །ཞེས་གསུངས་པ་ལྟར་ཏེ། དེས་ན་ལེའུ་འདིའི་དོན་ནི་
རང་གི་སེམས་ཉིད་རིག་པ་སྐུ་གསུམ་གྱི་བདག་ཉིད་ཅན་འདི་ངོ་ཤེས་པའི་དོན་དང་་་
རྟག་ཏུ་མ་བྲལ་ན་དུས་གསུམ་རྒྱལ་བ་ཀུན་གྱི་ཐུགས་དང་གཉིས་སུ་མེད་པས་དུས་་་
གསུམ་རྒྱལ་བའི་སྐུ་གདུང་ཁམས་གསུམ་འགྲོ་བ་ཀུན་གྱིས་མཆོད་པའི་རྟེན་དུ་འགྱུར་
བར་བསྟན་པ་ཡིན་ནོ། །
བཞི་པ་ནི། ཀྱེ་སྟོན་པའི་སྟོན་པ་ཀུན་བྱེད་རྒྱལ་པོ་ལགས་སྐུ་གདུང་རིང་བསྲེལ་
ཞེས་གསུངས་པའི་དོན་ནི་ཉིད་ཀྱིས་ཇི་སྐད་བསྟན་པ་དེ་ལྟར་ལགས་ན་ཡང་། འོ་ན་
སྐུ་གདུང་རིང་བསྲེལ་དེ་ལ་དུས་གསུམ་གྱི་རྒྱལ་བ་སངས་རྒྱས་རྣམས་ཀྱིས་ཚུལ་ཇི་་་
ལྟར་མཆོད་པ་དང་། དེ་མཆོད་པ་ལ་ནི་ཡོན་ཏན་ཇི་ལྟ་བུ་ཞིག་མཆིས་པ་ཡིན་ཞེས་
ཞུས་སོ། །ལྔ་པ་ནི། ཀྱེ་སེམས་དཔའ་ཆེན་པོ་ཁྱོད་ཉོན་ཅིག་སྟོན་པ་ཀུན་བྱེད་ང་ཡི་
- 252 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྐུ་གདུང་རིང་བསྲེལ་དེ་ལ་ནི་ཚུལ་ཇི་ལྟར་མཆོད་ན་དུས་གསུམ་གྱི་སངས་རྒྱས་ཀུན་་་
གྱིས་དུས་རྟག་ཏུ་རང་གི་སེམས་ཉིད་རང་བྱུང་གི་ཡེ་ཤེས་དེ་ལ་ལྟས་ནས་ཞེས་རང་་་་
ངོ་ཤེས་པར་བྱས་ནས་རྩོལ་མེད་ཡེ་གྲོལ་ཆེན་པོ་ཀ་དག་ཡེ་བབ་སོར་བཞག་་་་་་
དགོངས་པས་སམ་མ་བཅོས་རང་བབ་ཆེན་པོའི་བཞག་ཐབས་ཀྱིས་མཆོད་པར་བྱས་
ན༑ དེ་ཡི་ཡོན་ཏན་ཀ་དག་ཆོས་སྐུའི་དགོངས་པ་དང་མི་འབྲལ་བར་དེ་ཉིད་མངོན་
དུ་ཐོབ་ནས་སྣང་སྲིད་འཁོར་འདས་ཀྱི་ཆོས་རྣམས་ཐམས་ཅད་ཀུན་བྱེད་རྒྱལ་པོ་བྱང་་་
ཆུབ་སེམས་ཀྱི་ཀློང་དུ་རྗེས་མེད་རང་ཡལ་དུ་སོང་ནས་སྲིད་གསུམ་ཀ་དག་འཁོར་བ་
དོང་སྤྲུགས་ཀྱི་དགོངས་པ་མངོན་དུ་བྱེད་ནུས་པར་འགྱུར་རོ། །ཞེས་གསུངས་སོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་སྐུ་གདུང་གཏད་
པའི་ལེའུ་སྟེ་བཅུ་བདུན་པའི་འགྲེལ་བའོ།། །།
དོན་བརྒྱད་པོ་ཆོས་ཐམས་ཅད་སེམས་ཉིད་ཀུན་བྱེད་དེ་བཞིན་ཉིད་དུ་བསྟན་པའི་
ལེའུ་བཅོ་བརྒྱད་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་
སྐུ་གདུང་རིང་བསྲེལ་མི་འབྲལ་བར་བཟུང་བར་གདམས་པ་དེ་ནས་བྱང་ཆུབ་ཀྱི་་་་་
སེམས་ཀུན་བྱེད་རྒྱལ་པོ་དེས་སྣང་ཆ་འགག་པ་མེད་པའི་རོལ་བར་ཤར་བའི་སྲིད་ཞི་
གཉིས་ཀྱིས་བསྡུས་པའི་ཆོས་ཐམས་ཅད་ཀྱི་གནས་ལུགས་ཆོས་ཉིད་རང་བྱུང་གི་ཡེ་
ཤེས་དེ་ཀུན་བྱེད་ང་ཉིད་ཡིན་ནོ་ཞེས་སྟོན་པར་བྱེད་པའི་ངེས་པ་དོན་གྱི་ལུང་འདི་་་་་
གསུངས་སོ། །གཉིས་པ་ལ་དྲུག་སྟེ། སེམས་ཉིད་ཀུན་བྱེད་ཉིད་སྐུ་གསུམ་རྩོལ་མེད་
དུ་གྲུབ་པས་གཞན་དོན་འབད་མེད་དུ་འབྱུང་ཚུལ། སྐུ་གསུམ་སེམས་ཉིད་ཀྱི་ངང་དུ་
ཡེ་ནས་ལྷུན་གྱིས་གྲུབ་པས་རྒྱུ་འབྲས་རྩོལ་སྒྲུབ་ལས་འདས་ཚུལ། ཡེ་ནས་ལྷུན་གྱིས་
གྲུབ་པས་བཙལ་མི་དགོས་པར་བསྟན་པ། གང་བཙལ་སྐྱོན་དུ་ཆེ་བས་རྩོལ་སྒྲུབ་རེ་
དོགས་ལས་འདས་ཚུལ། རྒྱུ་འབྲས་རྩོལ་སྒྲུབ་ཀྱིས་མི་འགྲུབ་པ་དང་། བཙལ་བས་
འགྲུབ་པར་སྟོན་པ་ཉིད་དྲང་དོན་ཡིན་པས་མ་བཙལ་ཤིག་པར་གདམས་ཚུལ་ལོ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་སྣང་སྲིད་སྣོད་བཅུད་ཀྱིས་
- 253 -



ལེའུ་བཅོ་བརྒྱད་པ།
བསྡུས་པའི་ཆོས་ཐམས་ཅད་ཀུན་གྱི་སྣང་བའི་ཆ་འགགས་པ་མེད་པ་འདི་ནི་ཀུན་བྱེད་
ང་ཡི་ངོ་བོར་སྣང་བ་ཡིན་པས་ལོངས་སྐུ་ཡིན་ལ། དེ་ཡང་དོན་ལ་གང་ཡང་གྲུབ་པ་
མེད་པར་ཡེ་གྲོལ་ཀ་དག་ཆེན་པོ་གཅིག་གི་ངོ་བོར་དག་པ་སྟེ། དེ་ཉིད་གང་དུ་དག་པའི་
ཡུལ་ནི་ཀུན་བྱེད་ང་ཡི་རང་བཞིན་ཆོས་ཉིད་བྱ་རྩོལ་དང་བྲལ་བའི་དབྱིངས་སུ་དག་
པ་དེ་ནི་ཆོས་ཀྱི་སྐུ་དང་། དེས་རོལ་རྩལཾ་ལས་གདུལ་བྱ་གང་ཞིག་ཐབས་གང་གིས་
འདུལ་བ་ལ་སྤྲུལ་པའི་རོལ་པ་རྣམ་པ་སྣ་ཚོགས་པར་སྟོན་པ་སྟེ། དེ་ལྟར་སྐུ་གསུམ་
ལྷུན་གྲུབ་ཏུ་གནས་པ་ཡིན་ནོ། །དེས་ན་འདི་ལྟར་སྣང་ཚུལ་ལ་མ་དག་འཁོར་བ་ལྟར་
སྣང་བའི་ཁམས་གསུམ་རིགས་དྲུག་གིས་བསྡུས་པའི་གནས་འདི་ཐམས་ཅད་དོན་ལ་
སྐུ་གསུམ་རྒྱལ་བའི་ཞིང་ཁམས་ཆེན་པོ་ཡིན་ཞིང་ཅིར་སྣང་ཐམས་ཅད་གཟུགས་སྐུའི་
རོལ་པ་ལས་མ་འདས་པས་ན་བརྟན་གཡོའི་དངོས་པོ་རྣམས་ཀྱི་གཡོ་རྩོལ་གྱི་བྱ་བ་་་
གང་སྣང་ཐམས་ཅད་རྒྱལ་བའི་ཕྲིན་ལས་ཉག་གཅིག་གི་མཛད་པ་ཡིན་ཕྱིར་དེ་ལྟར་་་་
རྟོགས་པའི་རྣལ་འབྱོར་བ་རྣམས་ལ་གཞན་དོན་འབད་མེད་དུ་འབྱུང་བ་ཡིན་ནོ། །འོ་
ན་བྱ་བྱེད་གང་སྣང་ཐམས་ཅད་རྒྱལ་བའི་ཕྲིན་ལས་གདུལ་བྱའི་གཞན་དོན་ཁོ་ན་ཡིན་་
ན༑ འདི་ལྟར་དམྱལ་བའི་སེམས་ཅན་རྣམས་བཙོ་བསྲེགས་བྱེད་པ་སོགས་ཀྱང་གཞན་
དོན་མཛད་པའི་ཕྲིན་ལས་ཡིན་ནམ་ཞེ་ན། དེ་ཡང་སེམས་ཅན་རང་རང་གི་ལས་ཀྱི་
སྒྲིབ་པས་ཕྱིན་ཅི་ལོག་ཏུ་སྣང་བ་ཙམ་ལས་དོན་ལ་ཆོས་སྐུ་སྐྱེ་བ་མེད་པའི་ཀློང་ནས་
འགགས་མེད་གཟུགས་སྐུའི་རོལ་བ་གང་འདུལ་སྒྱུ་མའི་ཚུལ་དུ་སྣང་བའི་མཛད་པ་
ཡིན་པར་གསུངས་ཏེ། །
རིན་པོ་ཆེ་རྒྱས་པའི་རྒྱུད་ལས། རང་བྱུང་ཆོས་སྐུ་ཆེན་པོ་དེ་ཉིད་ནི། །དབྱེར་མེད་གཅིག་་་་
ཡིན་བྲི་གང་མེད་པར་ཆགས། །གཅིག་ལས་མཐོང་སྟངས་ཐ་དད་བྱུང་བས་ན། །ཆོས་
སྐུ་རང་བྱུང་འོད་གསལ་ཆེན་པོ་དེས། །འོད་གསལ་མེ་རུ་མཐོང་བས་དམྱལ་བའི་སྡུག་
བསྔལ་རྒྱུ། །མ་གཡོས་ཆུ་རུ་མཐོང་བས་གྲང་བའི་སྡུག་བསྔལ་རྒྱུ། །སྤྲུལ་པ་གཤིན་
- 254 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྗེར་མཐོང་བས་སྡུག་བསྔལ་ཆེན་པོའི་རྒྱུ། །དོན་བྱེད་འདྲེན་པ་སླར་ལ་སྲོག་གཅོད་
མཐོང་། །གསུང་གི་ཆོས་སྟོན་ལོག་པའི་སྒྲ་ཉིད་འབྱུང་། །བརྡེག་གསོད་ཆོད་ལ་སོགས་
པའི་སྒྲ་རུ་ཐོས། །གདུལ་བྱ་ཕྱག་མཚན་སྤུ་གྲི་ལ་སོགས་མཐོང་། །གཅིག་ལས་མེད་
ཀྱང་ལོགས་པའི་སྣང་བ་ཡིན། །ཆོས་སྐུ་སྤྲོས་བྲལ་ཆེན་པོ་དང་། །རིག་པའི་ཡེ་ཤེས་
དབྱེར་མེད་པས། །དེ་གཉིས་ཆགས་པར་མཐོང་སྟེ་འདོད་ཆགས་དག་ཏུ་མཐོང་། །
མཐོང་བའི་བག་ཆགས་ཞེན་ཅིང་ཆགས་པ་ཡིས། །དེ་ཡི་རྒྱུ་མཐུན་ལས་ཀྱི་འབྲས་བུ་
ཡིན། །ཕྱི་ཡི་སྣང་བ་སྒྲིབ་པས་རྣག་ཁྲག་དག་ཏུ་མཐོང་། །ནང་གི་སྣང་བ་སྒྲིབ་པས་
ཟས་ལས་མེ་ཉིད་འབྱུང་། །སྐུ་ཉིད་སྣང་བས་ཁ་འབར་མ་རུ་མཐོང་། །འདོད་ཆགས་
དབང་གིས་སྣང་བ་སྡུག་བསྔལ་རྒྱུ། །རིགས་མཐུན་སྤྲུལ་པ་སྡུག་བསྔལ་སྣ་ཚོགས་
མྱོང་། །ཞེས་པ་ལ་སོགས་པས་བསྟན་པ་བཞིན་ནོ། །གཉིས་པ་ནི། དེ་ལྟར་ཀུན་བྱེད་
ཆོས་སྐུའི་དབྱིངས་ནས་སྐུ་གསུམ་གྱི་རོལ་པ་སྣ་ཚོགས་བྱུང་ནས་ནི་གདུལ་བྱ་རང་རང་
གི་བློ་དང་འཚམ་པར་ཐེག་པ་གསུམ་གྱི་དོན་ནི་ངོ་ཡང་སྟོན་པར་བྱེད་ཅིང་། །དེས་ནི་
རྒྱུ་འབྲས་མཚན་མར་ཞེན་པའི་བློ་ཅན་རྣམས་ནི་བླང་དོར་རྩོལ་སྒྲུབ་ཅན་གྱི་ཐེག་པ་་་
དེས་ཚིམ་པར་བྱེད་ལ། རྒྱུ་འབྲས་བླང་དོར་ཐམས་ཅད་ལས་འདས་པ་ཡི་གང་ཟག་
སྐལ་ལྡན་རྣམས་ནི་དེ་ལྟ་བུའི་ཡུལ་ལ་མི་ལྟོས་པས་རེ་དོགས་བླང་དོར་གྱི་སྒོ་ནས་རྒྱུ་
ལ་རྩོལ་ཞིང་མི་སྒྲུབ་ཅིང་འབྲས་བུ་ཐོབ་པར་མི་འདོད་པ་དེ་ལ་ནི་སྤང་གཉེན་རེ་དོགས་
ཀྱི་འདོད་པ་མེད་པའི་དགོངས་པ་ལྷུན་གྲུབ་བྱ་རྩོལ་བྲལ་བའི་དོན་དང་། ཆོས་སྐུ་
བདེ་བ་ཆེན་པོའི་རང་བཞིན་མ་བཙལ་ལྷུན་གྱིས་གྲུབ་པར་འགྱུར་རོ། །
གཏིང་རྫོགས་ལས། རང་རིག་འདི་ཉིད་རྟོགས་པའི་རྣལ་འབྱོར་བ། །ཡེ་ཤེས་བཅུད་
ཉིད་ཆོས་ཀྱི་གཏེར་དུ་སྨིན། །ནམ་མཁའ་གོ་ཡངས་འབྱུང་བའི་ལམ་དུ་བདེ། །རྟོགས་
པའི་གོ་ཡངས་སངས་རྒྱས་ལམ་དུ་བདེ། །གདམས་ངག་གོ་ཡངས་སྒོམ་པའི་ལམ་དུ་
བདེ། །དུས་གསུམ་འགྱུར་མེད་རང་རིག་ལྟ་བའི་དབྱིངས། །འདོད་དགུ་རང་ལས་
ཡོན་ཏན་འཆར་བའི་ཕྱིར། །རྒྱུ་འབྲས་གཞན་ལ་རག་མ་ལུས་པས་ཟབ། །ཡེ་ནས་
- 255 -



ལེའུ་བཅོ་བརྒྱད་པ།
ཆོས་ཉིད་ཡེ་ཤེས་རང་བྱུང་ལ། །འཁོར་བར་གནས་ཀྱང་སྒྲིབ་པས་གོས་པ་མེད། །དེ་
ཕྱིར་དོན་རྟོགས་ད་ལྟ་ཉིད་ནས་ནི། །ཆོས་སྐུ་མངོན་དུ་གྱུར་པས་སངས་རྒྱས་ཡིན། །
ཞེས་གསུངས་པ་ལྟར་རོ། །གསུམ་པ་ནི། གོང་དུ་བསྟན་པ་དེ་ལྟར་རང་གི་སེམས་ཉིད་
རིག་པ་བྱང་ཆུབ་ཀྱི་སེམས་འདི་ཡེ་ནས་སྐུ་གསུམ་ལྷུན་གྲུབ་ཀྱི་རང་བཞིན་ཡིན་པ་ལ་
ད་གདོད་བྱ་རྩོལ་གང་ཡང་མི་དགོས་ཤིང་དོན་ཆོས་རྣམས་ཐམས་ཅད་ཡེ་ཇི་བཞིན་་
པའི་ངང་དུ་གནས་པ་ལས་ས་ལམ་བསྒྲོད་པ་སོགས་ཀྱིས་གོང་ནས་གོང་དུ་བསྐྱོད་དུ་
མེད་པ་ཡིན་པས། ཡེ་ཇི་བཞིན་པ་ཡི་གནས་ལུགས་རང་བྱུང་གི་ཡེ་ཤེས་དེ་ལ་འབྲས་
བུ་ཞིག་གསར་དུ་བསྒྲུབ་མི་དགོས་ཏེ་ཆོས་ཐམས་ཅད་ཀུན་གདོད་མ་ཉིད་ནས་ཆོས་་
ཉིད་དེ་བཞིན་ཉིད་ཀྱི་རང་བཞིན་དུ་ལྷུན་གྱིས་གྲུབ་པའི་ཕྱིར་དང་། དུས་གསུམ་གྱི་
སངས་རྒྱས་ཐམས་ཅད་སྔར་ནས་གྲུབ་ཟིན་པས་ཀྱང་། ཀུན་བྱེད་རྒྱལ་པོ་ང་ཡི་དེ་་
ལས་གཞན་དུ་རྩོལ་ཞིང་སྒྲུབ་དགོས་པའི་ལུང་མི་འབྲོག་གོ་ཞེས་གསུངས་ཏེ། དེ་ལྟར་
ནམ་མཁའི་མཐའ་དང་མཉམ་པ་ལས་ཀྱང༌། བསམ་དང་བྲལ་བའི་ཆོས་ཉིད་ལ། །
བསམ་ཞིང་དཔྱད་པས་ཡུལ་མི་བསྐྱོད། །རང་བཞག་ལྷུག་པའི་ཏིང་འཛིན་ལ། །སེམས་
ཀྱི་འཕྲོ་འདུས་ལས་མི་བྱེད། །ཅེས་མ་བཅོས་རང་བབས་སུ་འཇོག་པར་གདམས་པ་
བཞིན་ནོ། །
བཞི་པ་ནི། གལ་ཏེ་བླང་དོར་འབད་རྩོལ་གྱིས་བཙལ་ཞིང་བསྒྲུབ་པར་བྱས་ན་གང་
བཙལ་བར་བྱ་བའི་ཏིང་འཛིན་དེས་གདོད་ནས་ཡེ་སངས་རྒྱས་པར་རྩོལ་མེད་ལྷུན་་་་
གྱིས་གྲུབ་པའི་འབྲས་བུ་དེ་མི་འགྲུབ་པར་མ་ཟད་ཏིང་ངེ་འཛིན་གྱི་རྩོལ་སྒྲུབ་དེ་བླང་
དོར་རེ་དོགས་ཀྱི་ནད་དུ་ཆེ་བ་ཡིན་པས་རེ་དོགས་དང་འབད་རྩོལ་གང་ཡང་མི་བྱེད་
པར་གདམས་པ་སྟེ། ཀློང་ཆེན་རབ་འབྱམས་ལས། བསམ་གཏན་ཏིང་འཛིན་ལ་
སོགས་སངས་རྒྱས་སྐུ་ལ་སྒྲིབ། །བསྒོམ་ཞིང་བསྒྲུབ་པ་བྱས་ན་བསམ་གཏན་མིན། །
སངས་རྒྱས་མི་འགྲུབ་བསྒྲུབས་ན་རྩོལ་བར་འགྱུར། །འཁོར་བ་མི་སྤང་སྤངས་ན་སངས་
- 256 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
མི་རྒྱ། །སངས་རྒྱས་གཞན་ན་མེད་དོ་རིག་པ་ཡིན། །འཁོར་བ་གཞན་ན་མེད་དོ་རང་
སེམས་ཡིན། །འདུས་བྱས་དགེ་བ་མི་བྱ་བྱས་ན་འཆིང་བའི་རྒྱུ། །ཞེས་གསུངས་པ་
ལྟར་རོ། །འོན་ཀྱང་སྒོམ་སྒྲུབ་རྩོལ་བ་ལ་མཐའ་གཅིག་ཏུ་ཞེན་པའི་རྫོགས་ཆེན་གྱི་
གོལ་ས་བཅད་པའི་ཕྱིར་དུ་སྒོམ་མེད་དུ་གསུངས་པ་ཡིན་གྱི། །རྣམ་པ་ཀུན་ཏུ་སྒོམ་པ་
ལ་སྐྱོན་དུ་བལྟས་ནས་དོར་བྱར་བསྟན་པ་ཡང་མ་ཡིན་ཏེ། །གནས་ལུགས་ཡང་དག་
པ་རྟོགས་པའི་རྣལ་འབྱོར་བ་རྣམས་ཀྱིས་སྒོམ་ཡང་འཆིང་བར་མི་འགྱུར་ཏེ་འཆིང་བྱ་
འཆིང་བྱེད་ཀྱི་བློ་དང་བྲལ་བའི་ཕྱིར་སྒྱུ་མའི་ཞགས་པས་སྒྱུ་མའི་གླང་ཆེན་འཆིང་དུ་
མེད་པ་ལྟ་བུ་ཡིན་ལ། མ་བསྒོམ་ཀྱང་ཡེངས་སུ་མེད་དེ་གང་ཤར་ཐམས་ཅད་གཞི་མེད་
རྩ་བྲལ་དུ་གྲོལ་ཟིན་པས་སྨིག་རྒྱུའི་ཆུ་ལ་ཆུ་རག་མི་དགོས་པ་ལྟ་བུ་ཡིན་པས་ཇི་ལྟར་
བྱས་ཀྱང་མི་འགལ་བར་གསུངས་ཏེ། གཏིང་རྫོགས་ལས། རྫོགས་ཆེན་གོལ་ས་བཅད་
ཕྱིར་བསྒོམ་མེད་དེ། །ཡེ་ཤེས་བསྒོམ་མེད་དག་ཏུ་རབ་རྟོགས་ན། །བསྒོམས་ཀྱང་
སྐྱོན་མེད་ཆོས་དབྱིངས་ནམ་མཁའ་འདྲ། །བསྒོམ་མེད་དེས་ནི་ཀུན་གྱི་རེ་བ་བསྐངས། །
ཀུན་ལ་ཁྱབ་ཕྱིར་མ་རྫོགས་མེད་མོད་ཀྱིས། །ཀུན་གྱིས་གདམས་ངག་མ་འཕྲད་རྟོགས་
པར་དཀའ། །ཞེས་དང་། སྔ་མ་ལས། ཨ་ཏི་ལྟ་བ་ཕྱོགས་རིས་མེད་པ་ལ། །བལྟས་
ཀྱང་སྐྱོན་མེད་རང་བྱུང་རོལ་བ་ཡིན། །མ་བལྟས་སྐྱོན་མེད་མཚན་མ་རང་སར་གྲོལ། །
གཉིས་མེད་ལྟ་བ་རང་བྱུང་རོལ་བ་ཡིས། །ལྟ་བ་བཟང་ངན་འབྱེད་པའི་མདུད་པ་བོར། །
ང་ཡི་སྒོམ་པ་དམིགས་གཏད་མེད་པ་ལ། །བསྒོམས་ཀྱང་སྐྱོན་མེད་རང་བྱུང་རོལ་བ་
ཡིན། །མ་བསྒོམས་སྐྱོན་མེད་མཚན་མ་རང་སར་གྲོལ། །རང་གྲོལ་གཉིས་མེད་རང་
བྱུང་བསྒོམ་པ་ཡིས། །སྒོམ་པ་ཆེད་དུ་བཙལ་བའི་མདུད་པ་བཀྲོལ། །ཞེས་པ་ལ་སོགས་
པས་བསྟན་པ་བཞིན་ནོ། ། །
ལྔ་བ་ནི། ཀྱེ་སེམས་དཔའ་ཆེན་པོ་དེ་ལྟར་བསྒོམས་སྒྲུབ་རྩོལ་བས་མི་འགྲུབ་པའི་རྒྱུ་
མཚན་དེས་ན་ཀུན་བྱེད་ང་ཉིད་མིན་པའི་སྐུ་གསུམ་གྱི་སྟོན་པ་ཐམས་ཅད་ཀྱིས་གདུལ་
བྱ་འདུལ་བར་བྱ་བའི་ཕྲིན་ལས་སྣ་ཚོགས་དང་། རྣམ་པར་རྟོག་པས་བསམ་ཞིང་་་
- 257 -



ལེའུ་བཅོ་བརྒྱད་པ།
སྒོམས་པའི་ཏིང་ངེ་འཛིན་གྱི་རིམ་པ་ཇི་སྙེད་ཡོད་པ་དང་། གདུལ་བྱའི་ཁམས་ལ་ཐུགས་
རྗེ་རྩོལ་མེད་དུ་འཕྲོ་བའི་འོད་ཟེར་སྣ་ཚོགས་དང་། བདག་མེད་དང་སྐྱེ་མེད་སྤྲོས་བྲལ་
ལ་སོགས་པ་ཐེག་པ་སོ་སོའི་ལྟ་བའི་ཡུལ་ནི་གང་དང་ཅི་དམིགས་ཀྱང་། ཀུན་བྱེད་
བྱང་ཆུབ་སེམས་ཀྱི་རང་བཞིན་ཆོས་ཉིད་ཇི་བཞིན་པ་ལ་སྔར་བས་བཟང་དུ་སོང་སྟེ་་་
གཡོས་པ་ཅུང་ཟད་ཀྱང་མེད་པས་ན། བྱ་བའི་ལས་ཀྱིས་ཇི་སྲིད་བསྐལ་པའི་བར་དུ་
སྒྲུབ་ཀྱང་དེས་འཕྲིན་ལས་དེ་གྲུབ་པ་ཅི་ཡང་མེད་ལ། བསམ་ཞིང་སྒོམ་པའི་ཏིང་འཛིན་
རྣམས་ཀྱང་ཆོས་ཉིད་ཀྱི་དོན་ལ་མི་གནས་པས་ཡལ་བར་འགྱུར་བ་དང་། འཕྲོ་བའི་
ཡུལ་མེད་པས་ཐུགས་རྗེས་འོད་ཟེར་རྣམས་ཀྱང་ཞི་བར་འགྱུར་བ་ཡིན་ན་གཞན་དུ་
བལྟ་བའི་ཡུལ་གང་ཡང་མཐོང་བ་མེད་པ་སྨོས་ཀྱང་ཅི་དགོས་ཏེ། དེས་ན་རེ་དོགས་
འབད་རྩོལ་གྱིས་བཙལ་བའི་ལས་གང་ཡང་མ་བྱེད་པར་མ་བཅོས་རང་བབས་ཆེན་་་་
པོའི་ངང་དུ་ཞོག་ཅིག་ཅེས་གདམས་པའོ། ། ་
དྲུག་པ་ནི། ཀྱེ་སེམས་དཔའ་ཆེན་པོ་རང་གི་རང་བཞིན་རིག་པ་བྱང་ཆུབ་སེམས་ཀྱི་
ཡིན་ལུགས་མ་ཤེས་པར་ཡུལ་གཞན་ལས་བཙལ་བས་འབྲས་བུ་སངས་རྒྱས་ཀྱི་གོ་་་
འཕང་ཞིག་གྲུབ་པའི་ལམ་འགྲུབ་པར་འགྱུར་བའི་ལུང་དེ་ནི་རྒྱུ་དང་འབྲས་བུའི་ཐེག་་
པ་ཅན་རྣམས་ཀྱིས་སྟོན་པར་བྱེད་པ་སྟེ། དེ་ལྟ་བུའི་རྒྱུ་དང་འབྲས་བུའི་ཐེག་པ་ཅན་
དེ་རྣམས་ཀྱིས་ཆོས་ཉིད་དམ་མཚན་ཉིད་ནི་ཆོས་ཅན་སྣང་བ་ཀུན་རྫོབ་ཀྱི་བདེན་པ་
དང༌། ཆོས་ཉིད་སྟོང་པ་དོན་དམ་གྱི་བདེན་པ་རྣམ་པ་གཉིས་སོ་སོར་ཕྱེ་བའི་སྒོ་ནས་
ཆོས་ཅན་སྣང་བའི་ཆ་ཚོགས་གཉིས་བསགས་པ་ལ་སོགས་པའི་ཐབས་ཀྱིས་ཆོས་ཉིད་
དོན་དམ་པ་ཞིག་ཚོལ་བར་བྱེད་པ་སྟེ། དེ་ལྟར་ཚོལ་བར་བྱེད་པ་དེ་ནི་དྲང་དོན་ཙམ་
ལས་ངེས་པའི་དོན་ལ་དེ་ལྟར་ཚོལ་བས་རྙེད་པའི་ལུང་ཞིག་བསྟན་པ་མེད་པས་ན་དེ་
ལྟར་འཚོལ་བའི་ངལ་བ་མ་བྱེད་ཅིག་ཅེས་གསུངས་སོ། །རུས་སྦལ་རྩ་རྒྱུད་ལས། རང་
བཞིན་ལྷུན་རྫོགས་རྫོགས་ཆེན་ཉིད། །རྫོགས་པ་ཆེན་པོར་ཡེ་ནས་གནས། །ཐམས་
- 258 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཅད་རྫོགས་པའི་རང་བཞིན་ལ། །བཟང་ངན་བླང་དོར་གཉིས་སུ་མེད། །ཐེག་པ་ལམ་
དང་བསྒོམ་བསྒྲུབ་བརྩོན། །རྫོགས་ཆེན་འདི་ལས་འགལ་བར་བཤད། །རྒྱུ་འབྲས་
གཉིས་མེད་རྡོ་རྗེའི་སྐུ། །སྐྱེ་ཤི་མེད་པར་ལྷུན་གྱིས་གྲུབ། །གནས་པའི་དོན་ལ་གཉིས་
སུ་མེད། །དེས་ན་ཆོས་དང་སངས་རྒྱས་མེད། །ལྟ་བས་བལྟས་པས་འཁྲུལ་བར་སྣང་། །
རྒྱུ་འབྲས་ཐེག་པ་བརྟགས་པས་ནོར། །ཞེས་གསུངས་པ་ལྟར་རོ། །ལེའུའི་མཚན། །
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བཙལ་བས་མི་འགྲུབ་པའི་ལེའུ་སྟེ་བཅོ་
བརྒྱད་པའི་འགྲེལ་བའོ།། །།
དོན་དགུ་བ་སེམས་ཉིད་སྐུ་གསུམ་དུ་གནས་པས་ཡོན་ཏན་ལྷུན་གྱིས་གྲུབ་པའི་ལེའུ་
བཅུ་དགུ་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་སྐུ་
གསུམ་གྱིས་མཚོན་པའི་ཆོས་ཐམས་ཅད་ཀུན་བྱེད་བྱང་ཆུབ་སེམས་སུ་ཡེ་ནས་ལྷུན་་་་
གྱིས་གྲུབ་པས་རེ་དོགས་འབད་རྩོལ་གང་ཡང་མི་བྱེད་པར་གདམས་པའི་རྗེས་དེ་ནས་
བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་སེམས་ཉིད་མ་བཙལ་ཇི་བཞིན་དུ་བཞག་
པས་སྐུ་གསུམ་མ་བསྒྲུབས་ལྷུན་གྱིས་གྲུབ་པའི་དགོངས་པར་སྟོན་པའི་ལེའུ་འདི་་་་་
གསུངས་སོ། །གཉིས་པ་ལ་བཞི་སྟེ། སེམས་ཉིད་དོན་གྱི་སངས་རྒྱས་ནམ་མཁའ་བཞིན་
དུ་བཙལ་བས་མི་འགྲུབ་པར་བསྟན་པ། དེས་རང་བཞིན་མ་བཙལ་ཡང་ད་ལྟ་ཉིད་
ནས་སྐུ་གསུམ་ལྷུན་གྱིས་གྲུབ་ཚུལ། སྣང་སྲིད་འཁོར་འདས་ཐམས་ཅད་སེམས་ཀྱི་
རོལ་བར་འདུ་ཚུལ། སེམས་ཀྱི་རང་བཞིན་གང་དུའང་མི་དམིགས་པས་སྨྲ་བསམ་
བརྗོད་ལས་འདས་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག་ཀུན་བྱེད་རྒྱལ་པོ་ང་ལས་བྱུང་བའི་
སྟོན་པ་སྐུ་གསུམ་གྱིས་རང་རང་གི་འཁོར་ལ་བསྟན་པའི་ཕྱི་ནང་གསང་བའི་ཐེག་པ་
རྣམ་པ་གསུམ་བསྟན་པ་ནི་རྒྱུ་འབྲས་རྩོལ་སྒྲུབ་ཅན་གྱི་ལམ་ཞིག་མ་གཏོགས་སྟོན་པ་
གསུམ་གྱི་ས་སྟེ་གསུམ་པོ་དེ་ཉིད་ཀྱིས་མི་རྩོལ་ལྷུན་གྱིས་གྲུབ་པའི་ལུང་ནི་མ་བསྟན་
ལ༑ ཀུན་བྱེད་ང་ཡི་ཐེག་མཆོག་རྫོགས་པ་ཆེན་པོ་ཉག་གཅིག་སྤྲོས་པ་དང་བྲལ་བའི་
- 259 -



ལེའུ་བཅུ་དགུ་པ།
ཚུལ་བསྟན་པ་འདིར་ནི་སེམས་ཉིད་ནམ་མཁའ་ལྟ་བུ་ལ་རེ་དོགས་འབད་རྩོལ་གྱིས་
བཙལ་བས་སྔར་བས་ལྷག་པར་གྲུབ་ཏུ་ཡོད་པའི་དོན་ཞིག་བྱར་མེད་ཨ་ཏི་ཡོ་གའི་་་་
ལུང་དུ་སྟོན་པ་ངས་མ་བསྟན་ཏེ་གདོད་ནས་ཡེ་སངས་རྒྱས་པ་རང་བྱུང་འདུས་མ་བྱས་
པའི་རང་བཞིན་ལ་བྱ་རྩོལ་གང་ཡང་མི་ནུས་པའི་ཕྱིར་རོ་ཞེས་སོ། །གཉིས་པ་ནི། ཀྱེ་
སེམས་དཔའ་ཆེན་པོ་ཉོན་ཅིག་ཀུན་བྱེད་བྱང་ཆུབ་ཀྱི་སེམས་སྟོང་གསལ་འགགས་་
མེད་ཀྱི་ཡེ་ཤེས་ང་ཡི་རང་བཞིན་འདི་ལས་གཞན་དུ་མ་བཙལ་བར་རང་བཞིན་གྱིས་
ལྷུན་གྱིས་གྲུབ་པ་ཡི་འབྲས་བུ་དེ་ནི་གང་ཞེ་ན་དུས་གསུམ་གྱི་རྒྱལ་བ་མ་ལུས་པ་ཀུན་་་་
གྱི་སྙིང་པོའམ་རང་བཞིན་དུ་གྱུར་བ་རིག་པ་སྐུ་གསུམ་གྱི་རང་བཞིན་ཅན་དུ་གནསཾ་པ་
སྟེ༑ དེ་གང་ཞེ་ན་འདི་ལྟར་བྱང་ཆུབ་ཀྱི་སེམས་ང་ཡི་རང་བཞིན་ཡེ་སྟོང་ཆེན་པོ་མ་
བཅོས་དེ་བཞིན་ཉིད་ཀྱི་ངོ་བོ་གནས་པ་འདི་སྤྲོས་བྲལ་ཆོས་ཀྱི་སྐུར་གྲུབ་པ་དང་། ང་
ཡི་ངོ་བོ་སྣང་ལ་རང་བཞིན་མེད་པ། གསལ་ལ་དེར་འཛིན་མེད་པ། མ་སྐྱེས་ཤིང་
འགགས་པ་མེད་པ། ཡོད་མེད་ཀྱི་མཐའ་ལས་འདས་པ། མ་བཅོས་ཡེ་བབ་ཀྱི་ངོ་བོར་
གནས་པ་འདི་ནི་རང་གསལ་ལོངས་སྤྱོད་རྫོགས་པའི་སྐུ་དང་། ང་ཡི་ཐུགས་རྗེ་འགགས་
པ་མེད་པ་ཤར་གྲོལ་རིས་མེད་ཆེན་པོར་མངོན་དུ་ཕྱུང་བ་འདི་ནི་ངེས་མེད་རང་ཤར་་་
སྤྲུལ་པའི་སྐུའོ་ཞེས་པ་འདིས་ནི་གཞི་གནས་རང་བྱུང་གི་ཡེ་ཤེས་ཀྱི་སྐུ་གསུམ་བསྟན་
པ་སྟེ། རིན་པོ་ཆེ་རྒྱས་པ་ལས། གཞི་ཡི་དུས་ན་ཆོས་རྣམས་ཐམས་ཅད་རྫོགས། །ཆོས་
སྐུ་རང་བཞིན་སྤྲོས་དང་བྲལ་བས་ཆོས་ཀྱི་སྐུ་ཉིད་རྫོགས། །རིག་པ་གསལ་ལ་མ་་་
འགགས་ལོངས་སྐུ་རྫོགས། །རྩལ་ཉིད་ཅིར་ཡང་སྣང་བས་སྤྲུལ་སྐུ་རྫོགས། །ཞེས་
གསུངས་སོ། །
དེས་ན་དེ་ལྟ་བུའི་རིག་པ་རང་གནས་ཀྱི་སྐུ་གསུམ་པོ་དེ་ཉིད་ད་ལྟ་ནས་རྩོལ་མེད་ལྷུན་
གྱིས་གྲུབ་པ་ལས་འབད་རྩོལ་གྱིས་བཙལ་ནས་གྲུབ་པར་གྱུར་པའི་འབྲས་བུ་རྒྱུ་རྐྱེན་
གྱིས་འདུས་བྱས་པའི་མཚན་ཉིད་ཅན་ནི་གང་ཡང་བསྟན་པ་མེད་དོ། །ཅེས་གསུངས་
- 260 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སོ༑ ༑གསུམ་པ་ནི། ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་སྐུ་གསུམ་གྱི་རྒྱལ་
བ་ཐམས་ཅད་ཀུན་བྱེད་ང་རུ་མ་བཙལ་ལྷུན་གྲུབ་ཀྱི་ཚུལ་དུ་འདུས་པ་སྟེ། དེའི་ཚུལ་
ཡང་ཇི་ལྟར་ན་ཕྱི་ནང་སྣོད་བཅུད་དུ་སྣང་བའི་ཆོས་རྣམས་ཐམས་ཅད་ཀུན་ཀུན་བྱེད་
ང་ཡི་རང་བཞིན་སྟོང་པ་ཉིད་དང་ངོ་བོ་གསལ་བའི་ཡེ་ཤེས་དང་རོལ་རྩལ་འགགས་
པ་མེད་པའི་ཐུགས་རྗེས་འགྲོ་དོན་སྤྱོད་པ་སྟེ་མ་བཅོས་རང་བྱུང་གི་སྐུ་གསུམ་པོ་ལས་
གཞན་དུ་མེད་པས་རྒྱལ་བ་སྐུ་གསུམ་པོ་དེ་ང་ཡི་རང་བཞིན་མ་བཅོས་དེ་བཞིན་ཉིད་
དུ་བསྟན་པ་ཡིན་ནོ་ཞེས་རོལ་བའི་སྐུ་གསུམ་མམ་བྱང་ཆུབ་སེམས་ཀྱི་རོལ་བར་ཤར་
བའི་ཆོས་རྣམས་ཐམས་ཅད་སྐུ་གསུམ་དུ་བསྟན་པ་སྟེ། དེ་ཉིད་ལས། སྣང་བ་ཡུལ་དུ་
གྲུབ་པ་ཉིད་ལས་སྐུ་གསུམ་རྫོགས། །སྣང་བ་རང་བཞིན་སྟོང་པ་ཆོས་སྐུ་རྫོགས། །
སྣང་བ་གསལ་བར་གནས་པས་ལོངས་སྐུ་རྫོགས། །སྣང་བ་དོན་དང་མཐུན་པས་སྤྲུལ་
སྐུ་རྫོགས། །གཏི་མུག་ཆོས་ཀྱི་སྐུ་རུ་སྣང་བ་དང་། །ཞེ་སྡང་གསལ་བ་ལོངས་སྤྱོད་
རྫོགས་པའི་སྐུ་རུ་སྣང་། །འདོད་ཆགས་དག་པ་སྤྲུལ་པའི་སྐུ་ཡིན་པས། །སྐུ་གསུམ་
རང་བྱུང་དག་ཏུ་ཤར་བ་ཡིན། །ཐམས་ཅད་སྐུ་གསུམ་དག་ཏུ་སྣང་བ་ལས། །དུག་གསུམ་
སྤངས་པའི་ཕ་རོལ་ན། །སྐུ་གསུམ་དག་ནི་ཡོད་མ་ཡིན། །ཚོགས་བརྒྱད་ཡུལ་དུ་སྣང་
བ་ཡང་། །སྐུ་ལས་མ་གཏོགས་གང་ཡང་མེད། །ཐམས་ཅད་དེ་བཞིན་ཉིད་ཀྱི་སྣང་བ་་
དེ༑ ༑ཆོས་སྐུ་རིས་མེད་ཆེན་པོ་སྟེ། །རང་བྱུང་ནམ་མཁའ་དག་ཏུ་ཤར། །ཞེས་སོ། །
དེས་ན་ཀུན་བྱེད་བྱང་ཆུབ་ཀྱི་སེམས་ང་དང་ང་ཡི་རང་བཞིན་ཆོས་ཉིད་དེ་བཞིན་
ཉིད་སྤྲོས་པ་ཐམས་ཅད་དང་བྲལ་བའི་གནས་ལུགས་སྨྲ་བསམ་བརྗོད་དུ་མེད་པའི་་་་
བདག་ཉིད་ཅན་འདི་ལས་ནི་གཞན་དུ་འཁོར་འདས་ཀྱི་ཆོས་གང་ཡང་མེད་པས་ན་་་་
སངས་རྒྱས་ཞེས་བྱ་བའི་ཡོན་ཏན་གྱིས་སྒྲོས་འདོགས་པ་ཉིད་ཀྱང་མེད་ལ། སེམས་
ཅན་ཞེས་བྱ་བའི་སྐྱོན་གྱི་རྣམ་པ་གང་ཡང་མེད་དོ་ཞེས་འཁོར་འདས་ཐམས་ཅད་བཟང་
ངན་མེད་པར་སེམས་ཉིད་གཅིག་གི་རོལ་བར་བསྟན་པའོ། །
བཞི་བ་ནི། གོང་དུ་བཤད་པའི་རྒྱུ་མཚན་དེས་ན་ཆོས་ཐམས་ཅད་གཉིས་སུ་མེད་
- 261 -



ལེའུ་ཉི་ཤུ་པ།
པའི་གནས་ལུགས་རིག་པ་བྱང་ཆུབ་ཀྱི་སེམས་འདི་ནི་འཁོར་འདས་བཟང་ངན་གང་
དུ་མི་རྟོག་པས་རྟོག་མེད་མཉམ་པ་ཉིད་ཀྱི་རང་བཞིན་དུ་གནས་པ་ལས་ཡེ་ནས་འཕོ་
འགྱུར་མེད་པས་ཇི་ལྟར་སྔར་བཞིན་ཕྱིས་ཀྱང་དེ་བཞིན་ཉིད་དུ་གནས་པ་འདི་ལས་་་་
མ་གཏོགས་པ་ཡི་དོན་ཞིག་ནི་གཞན་ནས་རྙེད་པ་མེད་པས་ན། དུས་གསུམ་གྱི་སངས་
རྒྱས་རྣམས་ཀྱིས་ཀྱང་རིག་པ་བྱང་ཆུབ་ཀྱི་སེམས་ཡེ་ནས་བསལ་བཞག་བྲལ་བ་འདི་
ལས་ལྷག་པ་ཡི་ཀུན་བྱེད་རྒྱལ་པོ་ང་ལ་མ་ནོར་ངེས་པའི་དོན་ཟབ་མོ་སྟོན་པར་བྱེད་
པའི་ལུང་ཞིག་མནོས་པོ་མེད་ལ། དེར་མ་ཟད་ཕུན་སུམ་ཚོགས་པའི་ཆོས་ཐམས་ཅད་
བྱེད་པའི་མཁན་པོ་སྟོན་པ་ཀུན་བྱེད་རྒྱལ་པོ་ང་ཡིས་ཀྱང་མི་རྟོག་མཉམ་པ་ཉིད་ཀྱི་་་
རང་བཞིན་སེམས་ཉིད་སྐྱེ་བ་མེད་པ་ཆོས་ཉིད་དེ་བཞིན་ཉིད་ཀྱི་དོན་འདི་ལས་ལྷག་་
པ་ཞིག་ཀུན་བྱེད་རྒྱལ་པོ་ཉིད་ལ་ཀུན་བྱེད་རྒྱལ་པོ་རང་ཉིད་ཀྱིས་བསྟན་པ་རྡུལ་ཙམ་
མེད་དོ། །ཅེས་གསུངས་སོ། །ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་
ལས་མ་བཙལ་ལྷུན་གྱིས་གྲུབ་པའི་ལེའུ་སྟེ་བཅུ་དགུ་བའི་འགྲེལ་པའོ།། །།
དོན་བཅུ་བ་སེམས་ཉིད་ཀུན་བྱེད་ཐམས་ཅད་ཀྱི་འབྱུང་གནས་ཡིན་པའི་ལེའུ་ཉི་
ཤུ་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་སེམས་ཉིད་
སྐུ་གསུམ་གྱི་རང་བཞིན་ལ་ཡོན་ཏན་ཐམས་ཅད་ཡེ་ནས་ལྷུན་གྱིས་གྲུབ་པས་གཞན་
ནས་བཙལ་དུ་མེད་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་
འཁོར་འདས་གཉིས་ཀྱིས་བསྡུས་པའི་ཆོས་ཐམས་ཅད་ཀྱི་འབྱུང་ཁུངས་གཞན་མེད་
པར་ཀུན་བྱེད་བྱང་ཆུབ་ཀྱི་སེམས་ཉིད་ཀྱི་ངང་ལས་བྱུང་བ་ཡི་ཚུལ་འདི་གསུངས་སོ། །
གཉིས་པ་ལ་གསུམ་སྟེ། ཆོས་ཐམས་ཅད་ཀུན་བྱེད་ཡིན་པར་བསྟན་པ། ཕུན་སུམ་
ཚོགས་པ་ཐམས་ཅད་ཀུན་བྱེད་ཉིད་ལས་བྱུང་ཡང་དེ་བཞིན་ཉིད་ལས་མ་གཡོས་པ།
ཐམས་ཅད་དབྱིངས་གཅིག་ཀུན་བྱེད་དུ་བཤད་པའོ། །དང་པོ་ལ་གཉིས་ཏེ། ཡིན་ཚུལ་
མདོར་བསྟན་པ་དང་། དེ་ཉིད་རྒྱས་པར་བཤད་པའོ། །དང་པོ་ནི། ཀྱེ་གསང་ཆེན་སྙིང་
བ 262 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པོའི་ཆོས་ཀུན་སྡུད་པའི་བཀའ་ཡི་སྡུད་པ་པོ་སེམས་དཔའ་རྡོ་རྗེ་ཁྱོད་ཀྱིས་ཆོས་ཐམས་
ཅད་ཀུན་བྱེད་བྱང་ཆུབ་སེམས་ལས་ཇི་ལྟར་བྱུང་བའི་ཚུལ་འདི་ཉོན་ཅིག དེ་ཡང་ཇི་
ལྟར་ཞེ་ན་ཀུན་བྱེད་རྒྱལ་པོ་བྱང་ཆུབ་ཀྱི་སེམས་ང་ནི་འཁོར་འདས་ཀྱི་ཆོས་ཀུན་འདུས་
པའི་སྙིང་པོ་ཡིན་པ་སྟེ། དེ་བཞིན་དུ་ཀུན་བྱེད་ང་ནི་ཆོས་རྣམས་མ་ལུས་པ་ཀུན་བསྐྱེད་
པའི་ས་བོན་ཀྱང་ཡིན་ལ། ང་ནི་ཆོས་རྣམས་ཀུན་གྱི་འབྱུང་གནས་སུ་གྱུར་པས་རྒྱུ་ཡང་
ཡིན་ལ། ང་ནི་ཡལ་ག་ལྟ་བུའི་ཆོས་རྣམས་ཀུན་གང་ལས་གྱེས་པའི་སྡོང་པོ་ལྟ་བུ་སྟེ། ང་
ནི་ཆོས་རྣམས་ཐམས་ཅད་ཀྱི་རྟེན་གཞིར་གྱུར་པས་གཞི་མ་ཡིན་པ་དང་། ང་ནི་ཆོས་
རྣམས་མ་ལུས་ཤིང་ལུས་པ་མེད་པ་ཐམས་ཅད་ཀྱི་གནས་ལུགས་མཐར་ཐུགས་པ་ཡིན་
པས་རྩ་བ་འང་ཡིན་ནོ། །ཞེས་མདོར་བསྟན་པའོ། །
གཉིས་པ་རྒྱས་པར་བཤད་པ་ནི། དེ་ལ་གོང་དུ་བཤད་པ་དེ་དག་གི་རྒྱུ་མཚན་ཅི་ལྟ་
བུ་ཞེ་ན། ཡང་འབྱེད་འཕྲུལ་གྱི་ལྡེའུ་མིག་ལས། དཔེར་ན་རྒྱ་མཚོ་ཆེན་པོ་ལས། ཆུ་
ཕྲན་རྣམ་པ་མང་པོ་ཡང་། །བྱུང་ཡང་རྒྱ་མཚོ་ཉིད་ལས་བྱུང་། །བྱུང་ཡང་རྒྱ་མཚོ་འགྲིབ་
པ་མེད། །འདུས་ཡང་རྒྱ་མཚོ་ཉིད་དུ་འདུས། །འདུས་ཀྱང་དེ་ལ་འཕེལ་བ་མེད། །དེ་
བཞིན་བྱང་ཆུབ་སེམས་ཉིད་ལ། །ཆོས་རྣམས་སྣ་ཚོགས་བྱུང་བ་ཡང་། །བྱུང་ཡང་བྱང་
ཆུབ་སེམས་ལས་བྱུང་། །བྱུང་ཡང་བྱང་ཆུབ་སེམས་ལ་འགྲིབ་པ་མེད། །འདུས་ཀྱང་
བྱང་ཆུབ་སེམས་སུ་འདུས། །འདུས་ཀྱང་བྱང་ཆུབ་སེམས་ལ་འཕེལ་བ་མེད། །ཅེས་
གསུངས་པ་ལྟར་ཇི་ལྟར་སྣང་བའི་ཆོས་སྣང་སྲིད་འཁོར་འདས་ཀྱི་རོལ་པར་སྣང་བ་
འདི་རྣམས་ཐམས་ཅད་ཀུན་ཆོས་སྐུ་ཀུན་བྱེད་རྒྱལ་པོ་རིག་པ་བྱང་ཆུབ་སེམས་ལས་
གཞན་དུ་མ་གྲུབ་པར་གང་སྣང་ཅི་ཤར་ཐམས་ཅད་སེམས་ཉིད་རང་བྱུང་ཡེ་ཤེས་ཀྱི་
ཀློང་དུ་གཉིས་མེད་མཉམ་པ་ཉིད་དུ་འདུས་ཤིང་འུབ་ཆུབ་པའི་ཕྱིར་ན་སྣང་སྲིད་འཁོར་
འདས་ཀྱི་ཆོས་རྣམས་མ་ལུས་པ་ཀུན་གང་ལས་འབྱུང་བ་དང་གང་དུ་འདུས་པའི་སྙིང་
པོར་བཤད་པ་སྟེ། བང་མཛོད་འཕྲུལ་སྡེའི་ལས། ཇི་ལྟར་སྣང་བའི་ཆོས་རྣམས་ཀུན།
བྱང་ཆུབ་སེམས་ཀྱི་ཆོས་ཉིད་ཡིན། །མི་སྣང་བ་ལ་མངོན་དུ་འབྱིན་ནུས་པ། །ཆོས་ཀྱི་
- 263 -



ལེའུ་ཉི་ཤུ་པ།
སྙིང་པོ་ཡིན་པར་ཡིད་ཀྱང་ཆེས། །ཅེས་དང་། དེ་བཞིན་དུ། ཇི་ལྟར་སྣང་བའི་ཆོས་
རྣམས་ཐམས་ཅད་ཀུན་ཀུན་བྱེད་བྱང་ཆུབ་ཀྱི་སེམས་གདོད་ནས་སྐྱེ་བ་མེད་པ་ལས་སྐྱེ་
བའི་ཆོ་འཕྲུལ་དུ་བྱུང་བ་ཡིན་པའི་ཕྱིར་ན་ཆོས་རྣམས་ཀྱི་བསྐྱེད་པའི་ས་བོན་ལྟ་བུ་ཡིན་
ཏེ༑ རྩེ་མོ་བྱུང་རྒྱལ་ལས། སྐྱེ་མེད་དབྱིངས་ལས་སྐྱེ་བའི་ཆོ་འཕྲུལ་རྣམས། །རྣམ་དག་
བྱང་ཆུབ་སེམས་ཀྱི་དབྱིངས་ནས་འཕྲོ། །ཞེས་པ་ལྟར་རོ། །
ཇི་ལྟར་སྣང་བའི་ཆོས་འཁོར་འདས་གཉིས་སུ་སྣང་བ་འདི་རྣམས་ཐམས་ཅད་ཀུན་
བྱང་སེམས་ཀྱི་རྩལ་སྣང་ངོ་ཤེས་པ་དང་མ་ཤེས་པའི་དབང་གིས་འཁོར་འདས་སོ་སོར་
འབྱུང་ཞིང་སྣང་བའི་ཕྱིར་ན་ཆོས་རྣམ་ཐམས་ཅད་ཀུན་གང་ལས་འབྱུང་བའི་རྒྱུ་ཡང་
བྱང་ཆུབ་ཀྱི་སེམས་ཡིན་ཏེ། སྔ་མ་ལས། ཐམས་ཅད་སེམས་ལས་འབྱུང་བའི་ཕྱིར། །ཀུན་
གྱི་འབྱུང་གནས་ཡིན་པར་ཡིད་ཀྱང་ཆེས། །ཅེས་སོ། ཇི་ལྟར་སྣང་བའི་ཆོས་རྣམས་
ཀྱི་ཡན་ལག་གི་བྱེ་བྲག་སངས་རྒྱས་དང་སེམས་ཅན་ལ་སོགས་པ་ཀུན་འབྱུང་བས་དེ་
དག་གི་གཞི་མ་ཡིན་པའི་ཕྱིར་ན་བྱང་ཆུབ་ཀྱི་སེམས་ནི་ཡལ་ག་ཐམས་ཅད་གང་ལས་་་་
གྱེས་པའི་སྡོང་པོ་ལྟ་བུ་ཡིན་ཏེ། རིན་པོ་ཆེ་འཁོར་ལོའི་རྒྱུད་ལས། ག་བུར་དག་གི་
རང་བཞིན་ལ། །སྨན་དུག་མིང་དུ་མ་བཏགས་ཀྱང་། །སྨན་དུག་གཉིས་སུ་སྣང་བ་
ལྟར། །ཀུན་གཞི་སྤྱི་ས་གཅིག་པ་ལས། །འཆར་སྒོ་གཉིས་སུ་ཤུགས་ཀྱིས་བྱུང་། །
ཞེས་གསུངས་པ་ལྟར་རོ། །
ཇི་ལྟར་སྣང་བའི་ཆོས་རྣམས་ཐམས་ཅད་ཀུན་ཀུན་བྱེད་བྱང་ཆུབ་ཀྱི་སེམས་ང་ཡི་
རང་བཞིན་སྲིད་ཞི་ཀུན་ཁྱབ་ཆེན་པོའི་ངང་ལ་ཡེ་ནས་རྫོགས་ཤིང་གནས་པ་དེ་ལས་་
གཡོ་བ་མེད་པས་ཆོས་ཐམས་ཅད་བརྟེན་པའི་གཞི་མ་ཡིན་ཏེ། ཀུན་གསལ་ལས།
འཁོར་འདས་ཐམས་ཅད་ཀྱི་རྟེན་དུ་གྱུར་པས་ན་གཞིའོ། །ཞེས་དང་།
བང་མཛོད་ལས། ཐམས་ཅད་སེམས་ལ་གནས་པའི་ཕྱིར། །ཀུན་གྱི་གཞི་མ་ཡིན་པར་
ཡིད་ཀྱང་ཆེས། །ཞེས་པ་ལྟར་རོ། །ཇི་ལྟར་སྣང་བའི་ཆོས་རྣམས་ཐམས་ཅད་ཀུན་
- 264 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གདོད་ནས་སྐྱེ་བ་མེད་པ་ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་ཡིན་པས་ན་
ཆོས་ཐམས་ཅད་ཀྱི་རྩ་བ་ཡིན་པར་བཤད་དེ། མདོ་བཅུ་ལས། གཅིག་ནི་ཀུན་གྱི་རང་
བཞིན་ཏེ། །ཆོས་ཀྱི་དབྱིངས་སམ་བྱང་ཆུབ་སེམས། །ཡིན་པས་རྩ་བའི་དོན་དུ་བཞག །
ཅེས་གསུངས་སོ། །གཉིས་པ་ལ་གསུམ་སྟེ། སྐུ་གསུམ་བྱུང་ཚུལ་མདོར་བསྟན་པ་དང་།
ཆོས་སྐུ་ལོངས་སྐུ་སྤྲུལ་སྐུ་གསུམ་གྱི་བྱུང་ཚུལ་རྒྱས་པར་བཤད་པ། བསྟན་པ་དང་་་་
འཁོར་གཡོས་པ་མེད་པ་དང་རྒྱུ་འབྲས་རྩོལ་བས་དེ་བཞིན་ཉིད་ཀྱི་རང་བཞིན་མི་རྟོགས་
པས་དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་རྡོ་རྗེ་ཁྱོད་ཉོན་ཅིག ཀུན་
བྱེད་བྱང་ཆུབ་ཀྱི་སེམས་ང་ཡི་ནི་རང་བཞིན་མ་བཅོས་པ་རྣམ་པ་གསུམ་གྱི་རྩལ་ལས་
མིང་གིས་བརྗོད་པ་ཙམ་དུ་རྒྱལ་བ་སྐུ་གསུམ་གྱི་སྟོན་པ་རྣམཾས་བྱུང་ཚུལ་བསྟན་ན་ཡང་
ངེས་པར་སྟེ་ངེས་པའི་དོན་ལ་སྐུ་གསུམ་གྱི་སྟོན་པ་ཡང་ཆོས་ཉིད་དེ་བཞིན་ཉིད་ཀྱི་་་
ངང་ལས་གཡོས་པ་རྡུལ་ཙམ་མེད་པས་ཀུན་བྱེད་ང་ཡི་རང་བཞིན་དུ་རྟག་ཏུ་གནས་
པ་ཡིན་ནོ། །ཆོས་དབྱིངས་རིན་པོ་ཆེའི་མཛོད་ལས། གཡང་ས་མེད་པའི་བྱང་ཆུབ་
སེམས་ཉིད་ལ། །རྩོལ་བ་མེད་པའི་སྐུ་གསུམ་ལྷུན་རྫོགས་ཀྱང་། །དབྱིངས་ལས་མ་
གཡོས་ལྷུན་གྲུབ་འདུས་མ་བྱས། །ཞེས་པ་ལྟར་རོ། །གཉིས་པ་ནི། དེ་ཡང་ཀུན་བྱེད་
བྱང་ཆུབ་ཀྱི་སེམས་ང་ཡི་ནི་རང་བཞིན་སྟོང་པའི་ཆ་ཡེ་ནས་མ་སྐྱེས་ཤིང་གཟུང་འཛིན་
དང་བྲལ་བ་ལས་ནི་ཆོས་སྐུ་སྐྱེ་བ་མེད་པ་ཞེས་པའི་མིང་ཙམ་བྱུང་ན་ཡང་ངེས་པའི་་
དོན་མཐར་ཐུག་པར་ན་སྨྲ་བསམ་བརྗོད་པ་ཐམས་ཅད་དང་བྲལ་བ་ཀུན་ཟླུམ་ཐིག་ལེ་
ཆེན་པོ་གཅིག་གི་རང་བཞིན་ལས་མེད་པས་ན་ཆོས་སྐུ་ཞེས་བརྗོད་པ་དེ་ཡང་མིང་གི་
བླ་དྭགས་ཙམ་སྟེ་དོན་ལ་ཆོས་ཉིད་དེ་བཞིན་ཉིད་ལས་གཡོས་པ་རྡུལ་ཙམ་ཡང་མེད་
དོ༑ ༑
དེ་བཞིན་དུ་ཀུན་བྱེད་བྱང་ཆུབ་ཀྱི་སེམས་ང་ཡི་ངོ་བོ་གསལ་བའི་ཆ་ཞེས་པའི་མིང་་་་
ཙམ་ཞིག་མངོན་དུ་བྱུང་བ་ལ་ལོངས་སྤྱོད་རྫོགས་པའི་སྐུ་ཞེས་མིང་གི་ཐ་སྙད་ཙམ་་་་
གྱི་ཚུལ་དུ་བརྗོད་ཀྱང་དོན་ངེས་པར་ནི་ལོངས་སྤྱོད་རྫོགས་པའི་སྐུ་དེ་དེ་བཞིན་ཉིད་
- 265 -
ན
ལོ
。
。



ལེའུ་ཉི་ཤུ་པ།
སྤྲོས་མཐའ་ཐམས་ཅད་དང་བྲལ་བའི་ངང་ལས་གཡོས་པ་མེད་པ་དང། ཀུན་བྱེད་་་
བྱང་ཆུབ་ཀྱི་སེམས་ང་ཡིས་ནི་ཐུགས་རྗེ་འགག་པ་མེད་པ་སྤྲུལ་པའི་སྐུ་རུ་མངོན་དུ་་་
ཕྱུང་བ་ཡང་འདི་ལྟར་ཐུགས་རྗེ་མ་བཅོས་པའི་རང་བཞིན་གྱི་རྩལ་ལས་མིང་ཙམ་དུ་་
སྤྲུལ་པའི་སྐུ་ཡི་ཚུལ་དུ་བྱུང་བའོ་ཞེས་ངེས་པར་བརྗོད་པ་ཙམ་ལས་དོན་ལ་བྱུང་་་་་
བྱུང་མཁན་གྱི་ཆོས་སུ་གྲུབ་པ་གང་ཡང་མེད་པས་སྤྲུལ་པའི་སྐུ་དེ་ཡང་ཆོས་ཉིད་དེ་་་
བཞིན་ཉིད་ལས་གར་ཡང་གཡོས་པ་མེད་དོ་ཅེས་སོ། །གསུམ་པ་ནི། དེ་ལྟར་དེ་བཞིན་
ཉིད་ཀྱི་རང་བཞིན་ལས་སྐུ་གསུམ་གྱི་སྟོན་པ་རྣམས་སྐད་ཅིག་ཀྱང་གཡོས་པ་མེད་པ་་་
དེ་བཞིན་དུ། སྟོན་པ་སྐུ་གསུམ་གྱིས་བསྟན་པའི་ཐེག་པ་གསུམ་གྱི་ཆོས་རྣམས་དང་
སྐུ་གསུམ་གྱི་འདུས་པའི་འཁོར་དུས་གསུམ་སངས་རྒྱས་ལ་སོགས་པ་རྣམས་དང༌།
དེས་མཚོན་པའི་ཕུན་སུམ་ཚོགས་པ་ལྔས་བསྡུས་པའི་ཆོས་རྣམས་ཀུན་ལའང་དེ་བཞིན་
ཉིད་ལས་གཡོས་པ་རྡུལ་ཙམ་ཡང་མེད་པས་གདོད་ནས་སྐྱེ་བ་མེད་པ་ཆོས་ཉིད་མཉམ་
པ་ཉིད་ཀྱི་ངང་ལ་རྟག་ཏུ་གནས་པ་ཉིད་དོ། །
དེ་ལྟར་ཆོས་ཐམས་ཅད་སྙིང་པོ་བྱང་ཆུབ་སེམས་ཀྱི་ཀློང་ལས་མ་གཡོས་མི་གཡོ་གཡོ་
བ་མེད་པ་ཡི་ཆོས་ཉིད་འདུས་མ་བྱས་པ་ཡེ་སྟོང་ནམ་མཁའ་ལྟ་བུའི་རང་བཞིན་ཡིན་
པ་ལ་ཚོགས་གཉིས་བསགས་པ་ལ་སོགས་པ་རྒྱུ་དང་སངས་རྒྱས་ཀྱི་གོ་འཕང་ལ་འབྲས་
བུར་སྒྲོ་བཏགས་པར་བྱས་ནས། དེ་ལ་ཞེན་ཅིང་ཆགས་པའི་རེ་དོགས་ཀྱིས་རྒྱུ་འབྲས་
བླང་དོར་གྱིས་རྩོལ་བ་དང་བསྒྲུབ་པ་བྱས་ནས་ནི་རྒྱུ་ལས་འབྲས་བུ་འབྱུང་བར་འདོད་
པ་རྣམས་ནི་ཀུན་བྱེད་ང་ལས་རང་བྱུང་དུ་བྱུང་བས་ཡེ་ནས་བྱས་ཟིན་པ་ཡི་ཆོས་འདི་
རྣམས་ཐམས་ཅད་རྒྱུ་འབྲས་རྩོལ་སྒྲུབ་ཀྱི་ཡུལ་ལས་འདས་པ་ཡིན་ཡང་། དེ་ལྟར་མ་
རྟོགས་པས་རྫོགས་ཆེན་བྱ་རྩོལ་བྲལ་བའི་དོན་ལས་གཞན་དུ་ཐེག་པ་འོག་མ་བླང་་་་
དོར་རྩོལ་སྒྲུབ་ཅན་གྱི་ལམ་དུ་གོལ་བ་ཡིན་ནོ། །ཞེས་གསུངས་སོ། །གསུམ་པ་ལ་
གཉིས་ཏེ། ཕུན་སུམ་ཚོགས་པ་ཐམས་ཅད་སེམས་ཉིད་ཀུན་བྱེད་ཉིད་ཡིན་པ་ལ་ཐེ་
- 266 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཚོམ་ཟ་བ་སྤང་བ། སེམས་ཉིད་བྱང་ཆུབ་ཏུ་ཡེ་ནས་བསྟན་པའོ། །དང་པོ་ནི། ཀྱེ་སེམས་
དཔའ་ཆེན་པོ་ཁྱོད་ཉོན་ཅིག ཀུན་བྱེད་ང་ཡི་རང་བཞིན་རྣམ་པ་གསུམ་ལས་མངོན་
དུ་བྱུང་བའི་སྐུ་གསུམ་གྱི་སྟོན་པ་རྣམས་དང་། དེ་བཞིན་དུ་ང་ལས་བྱུང་བའི་དུས་
གསུམ་གྱི་སངས་རྒྱས་རྣམས་དང་། ང་ལས་བྱུང་བའི་སྐུ་གསུམ་གྱི་སྟོན་པ་རྣམས་ཀྱི་
འཁོར་གྱི་ཚོགས་དང་དེ་དག་གང་དུ་བཞུགས་པའི་གནས་དང་ནམ་གྱི་ཚེ་ལྷན་གཅིག་
ཚོགས་པའི་དུས་ལ་སོགས་པ་ཀུན་ཀྱང་ཡེ་ནས་སྟོན་པ་ཀུན་བྱེད་ང་ཡི་ཐུགས་རང་
བྱུང་གི་ཡེ་ཤེས་བྱང་ཆུབ་སེམས་ཀྱི་རང་བཞིན་ལས་སྐད་ཅིག་ཀྱང་གཡོ་མ་མྱོང་བར་
ཆོས་ཉིད་དེ་བཞིན་ཉིད་དུ་གནས་པ་ཡིན་ན་སེམས་དཔའ་རྡོ་རྗེ་ཁྱོད་ཀྱིས་དེ་ལ་ཡིན་
མིན་དུ་འཛིན་པའི་ཐེ་ཚོམ་གྱིས་རྟོག་ཅིང་དཔྱོད་པར་བྱས་པས་མི་རྟོག་མཉམ་པ་ཉིད་
ཀྱི་དོན་དང་འགལ་བ་ཡིན་པས་སེམས་དཔའ་རྡོ་རྗེ་ཉིད་ཀྱིས་དེ་ལ་ཡིན་ནམ་མ་ཡིན་
སྙམ་པའི་ཐེ་ཚོམ་གྱིས་མ་རྟོག་པར་ཆོས་ཉིད་གཉུག་མའི་ངང་དུ་མི་རྟོག་མཉམ་པ་ཉིད་་་་
དུ་གནས་པར་གྱིས་ཤིག་ཅེས་གདམས་པའོ། །
གཉིས་པ་ནི། འདི་ལྟར་སྟོན་པ་ང་ནི་ཡེ་ནས་ཀུན་བྱེད་རྒྱལ་པོ་བྱང་ཆུབ་ཀྱི་སེམས་
ཡིན་ལ། ང་ཡིས་བྱས་པའམ་ང་ཡི་རྩལ་ལས་ཤར་བའི་ཆོས་ཀུན་ཀྱང་བྱང་ཆུབ་ཀྱི་
སེམས་ཡིན་ཞིང་། དེ་ལ་བྱང་ཆུབ་ཀྱི་སེམས་ཞེས་པའི་དོན་ནི་ཀུན་བྱེད་ང་ཡི་རང་
བཞིན་ཡེ་གདོད་ནས་སྒྲིབ་པའི་དྲི་མ་ཐམས་ཅད་རྣམ་པར་དག་པས་བྱང་བ་དང་། ང་
ཡིས་འཁོར་འདས་ཀུན་ལ་གཉིས་མེད་དུ་ཁྱབ་ཅིང་ལྷུན་རྫོགས་མཉམ་པ་ཆེན་པོར་
ཡེ་ནས་གནས་པས་ཆུབ་པ་དང་། ང་ཡི་རང་བཞིན་གསལ་ལ་འགགས་པ་མེད་པར་
འཆར་བས་ཡེ་ནས་སེམས་ཉིད་རང་བྱུང་གི་ཡེ་ཤེས་ཡིན་པའམ། ཡང་བྱང་ཆུབ་ཀྱི་
སེམས་ཞེས་བྱ་བ་ལ། བྱང་ཆུབ་ནི་དྲི་མ་ཐམས་ཅད་ཡོངས་སུ་དག་ཅིང་ཕྱིན་ཅི་མ་ལོག་
པར་ཁོང་དུ་ཆུབ་པའི་ཡེ་ཤེས་དང་། སེམས་ནི་ཀུན་ཏུ་རྟོག་པའི་རང་བཞིན་ཅན་ཏེ།
དེ་གཉིས་ཐ་དད་དུ་བཞག་པ་ནི་དམིགས་པའི་མཚན་ཉིད་ཏེ་དཔེར་ན་འགལ་མེ་ཉིད་
འཁོར་ལོར་འཁྲུལ་པ་ཡིན་པས་སྣང་བའི་སྒོ་ནས་གཉིས་ཀ་དུས་གཅིག་ལ་ཐ་དད་དུ་
བ 267 -



ལེའུ་ཉི་ཤུ་པ།
མི་སྣང་ཡང་དམིགས་པས་སྒོ་ནས་འགལ་མེ་དང་འཁོར་ལོ་ཐ་དད་དུ་དམིགས་པ་ལྟར་
ལ༑ ངོ་བོ་ཉིད་ཀྱི་མཚན་ཉིད་ནི་ཐ་དད་མིན་པར་གཉིས་སུ་མེད་པའི་མཚན་ཉིད་དེ།
དཔེར་ན་འགལ་མེ་ལ་འཁོར་ལོར་སྣང་བཞིན་པའི་སྐབས་ན་ཡང་འཁོར་ལོའི་སྣང་བ་
འཁྲུལ་བ་བསླུ་ཞིང་མི་བདེན་པའི་རང་བཞིན་ཡིན་པས་ཡོད་མ་མྱོང་བར་འགལ་མེའི་
ངོ་བོར་གྲུབ་པ་ལྟར་སེམས་ཀུན་ཏུ་རྟོག་པ་ལྟར་སྣང་བཞིན་པ་ན་ཡང་དེ་ཉིད་འཁྲུལ་
སྣང་ཡིན་པས་ཡོད་མ་མྱོང་བར་བྱང་ཆུབ་སེམས་ཀྱི་ངོ་བོར་གྲུབ་པ་ཡིན་པས་བྱང་ཆུབ་
ཀྱི་སེམས་ཞེས་ཀྱང་གསུངས་སོ། །སྟོན་པ་ང་ནི་གདོད་ནས་སྐྱེ་བ་མེད་པའི་ཕྱིར་ནམ་
མཁའ་ལྟ་བུའི་རང་བཞིན་གྱིས་ཡེ་ནས་ཆོས་ཐམས་ཅད་ལ་ཁྱབ་ཅིང་གནས་ལུགས་
འདུས་མ་བྱས་པའི་རང་བཞིན་འཁོར་འདས་ཐམས་ཅད་ཀྱི་འབྱུང་གནས་སུ་གྱུར་པ་
ཡིན་པའི་ཕྱིར་ན། དེ་ལྟ་བུའི་བྱང་ཆུབ་ཀྱི་སེམས་དེ་ཉིད་ཀྱིས་ནི་དཔེར་ན་སྒྱུ་མའི་
རྫས་སྔགས་ལ་བརྟེན་ནས་རྟ་གླང་ལ་སོགས་པ་སྣང་བ་ལྟ་བུའི་འཇིག་རྟེན་སྒྱུ་མར་་་་
སྣང་བའི་ཆོས་རྣམས་ཀྱི་དཔེ་བཞིན་དུ་སྐུ་གསུམ་གྱི་སྟོན་པ་དང་དུས་གསུམ་གྱི་སངས་
རྒྱས་རྣམས་སྟོན་པ་ཀུན་བྱེད་ང་ཡི་བུ་དང་ཚ་བོ་དང་འཁོར་གྱི་ཚུལ་དུ་མངོན་དུ་བྱུང་་་
ནས། ཕས་བུ་ལ་མ་ནོར་བ་བདེན་པའི་ཚིག་གིས་གདམས་ངག་འབོགས་པ་བཞིན་
དུ༑ དོན་ནོར་བ་མེད་པ་རང་གི་རིག་པ་བྱང་ཆུབ་ཀྱི་སེམས་ནི་ནམ་མཁའ་བཞིན་དུ་
སྐྱེ་མེད་ཀུན་ལ་ཁྱབ་པའི་རང་བཞིན་དུ་བསྟན་ནས། ཀུན་བྱེད་བྱང་ཆུབ་སེམས་ཀྱི་
རྩལ་ལས་འཁོར་འདས་ཀྱི་རོལ་བ་བྱུང་ཚུལཾ་ནམཾ་མཁའ་ཡི་ཀློང་དུ་སྣོད་བཅུད་ཐམས་
ཅད་སྐྱེ་མེད་ཀྱི་དབྱིངས་ལས་འགགས་མེད་དུ་བྱུང་བ་བཞིན་དུ་བསྟན་པ་ཡིན་ནོ། །
ཅེས་གསུངས་སོ། །
དེ་ལྟར་ངེས་པར་བསྟན་པའི་མདོ་ལུང་བཅུ་དགོས་པ་དང་བཅས་པས། སེམས་ཉིད་
ཕུན་སུམ་ཚོགས་པའི་རང་བཞིན་ཡིན་པར་གཏན་ཚིགས་དཔེ་དོན་དང་བཅས་པས་་་
བསྟན་པ་ཉིད་བདེན་པར་སྨྲ་བའི་སྐྱེ་བོས་བཀའ་ཕྲིན་བསྙད་པ་ལྟར་མ་ནོར་ངེས་པའི་་་
- 268 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོན་ལ་ཡིད་ཆེས་པར་བསྟན་པའོ། །ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་
རྒྱལ་པོའི་མདོ་ལས། ཆོས་ཐམས་ཅད་བྱང་ཆུབ་ཀྱི་སེམས་ཀུན་བྱེད་ལས་བྱུང་བའི་
ཁུངས་ཀྱི་ལེའུ་སྟེ་ཉི་ཤུ་བའི་འགྲེལ་པའོ།། །།
དོན་གཉིས་པ་རྒྱུ་འབྲས་ལས་འདས་པའི་ལེའུ་བཅུས་སེམས་ཉིད་ཀུན་བྱེད་རྒྱལ་པོ་
ཡེ་ནས་བྱ་བཙལ་མེད་པར་བསྟན་པའི་ལེའུ་བཅུ་ལས་དང་པོ་ཐམས་ཅད་རང་བྱུང་གི་
ཡེ་ཤེས་སུ་གཅིག་པས་ངོ་བོ་གཅིག་ལ་རྒྱུ་འབྲས་གཉིས་སུ་མེད་པའི་ལེའུ་ཉེར་གཅིག་
པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་ཕུན་སུམ་ཚོགས་
པ་ལྔས་བསྡུས་པའི་ཆོས་ཐམས་ཅད་ཀུན་བྱེད་ཉིད་ཡིན་པར་བསྟན་པ་དེ་ནས་བྱ་་་་
ཆུབ་ཀྱི་སེམས་ཀུན་བྱེད་རྒྱལ་པོ་དེས་སྟོན་པ་སྐུ་གསུམ་གྱིས་བསྟན་པའི་ཆོས་ཐམས་
ཅད་ཀྱི་འབྱུང་གནས་སམ་ཁུངས་ཀྱི་རྒྱལ་བོ་ཀུན་བྱེད་ཉིད་ཡིན་པའི་ཕྱིར་དེ་ཐམས་
ཅད་ཉིད་ལས་བྱུང་བའི་ཚིག་འདི་གསུངས་སོ། །གཉིས་པ་ལ་གསུམ་སྟེ། སེམས་ཉིད་
རང་བྱུང་གི་ཡེ་ཤེས་ཉིད་ཀུན་ལས་ཁྱད་པར་འཕགས་པས་རྒྱུ་འབྲས་རྩོལ་སྒྲུབ་ལས་
འདས་ཚུལ་མདོར་བསྟན་པ་དང་། དེ་ཉིད་གཏན་ཚིགས་ལྔས་འདས་ཚུལ་རྒྱས་པར་
བཤད་པ་དང་། སེམས་ཉིད་སྤྲོས་བྲལ་བརྗོད་ལས་འདས་པས་རྒྱུ་འབྲས་བྱ་རྩོལ་མི་
དགོས་པའི་དོན་བསྡུ་བའོ། །དང་པོ་ལ་གཉིས་ཏེ། ཕུན་སུམ་ཚོགས་པ་ཀུན་ཡེ་ལྡན་
ལྷུན་གྲུབ་ཏུ་གནས་པས་ཕྱི་ནས་བྱ་བཙལ་རྒྱུ་འབྲས་ལ་མི་ལྟོས་པ་དང་། སེམས་ཉིད་
སྐྱེ་འགགས་གནས་གསུམ་ལས་གྲོལ་བས་སྐུ་གསུམ་ལྷུན་རྫོགས་གཏན་ཚིགས་ལ་་་་
ལྡན་དུ་བཤད་པའོ། །
དང་པོ་ནི། ཀྱེ་སེམས་དཔའ་ཆེན་པོ་རྡོ་རྗེ་འཛིན་པ་ཁྱོད་ཀྱིས་ཆོས་ཐམས་ཅད་ཀྱི་
ཁུངས་ཀུན་བྱེད་བྱང་ཆུབ་ཀྱི་སེམས་ཡིན་པའི་ཚུལ་འདི་ཉོན་ཅིག་དང་བཤད་པར་་་་་
བྱའོ་ཞེས་པ་སྟེ། དེ་ཡང་ཇི་ལྟར་ན་ཀུན་བྱེད་ང་ནི་ཕུན་སུམ་ཚོགས་པའི་ཆོས་རྣམས་
ཀུན་མ་བཙལ་ལྷུན་གྲུབ་ཀྱི་ཚུལ་དུ་བྱེད་པའི་རྒྱལ་པོ་ཡིན་པ་སྟེ། འདི་ལྟར་སྐུ་གསུམ་
གྱི་སྟོན་པ་རྣམས་གང་ལས་བྱུང་བར་གྱུར་པའི་ཕ་མ་ང་ཉིད་ཡིན་ལ། སྐུ་གསུམ་གྱི་
- 269 -



ལེའུ་ཉི་ཤུ་རྩ་གཅིག་པ།
སྟོན་པ་དེ་ལས་བྱུང་བའི་དུས་གསུམ་གྱི་སངས་རྒྱས་ཀུན་གྱི་མེས་པོ་ཡང་སྟོན་པ་ང་་་
ཉིད་ཡིན་ཞིང་། དེ་དག་གི་འཁོར་གྱི་ཚོགས་དང་གནས་དང་དུས་རྣམས་ཀྱི་རང་་་་
བཞིན་ཕུན་སུམ་ཚོགས་པའི་སྒོ་ནས་སྐུ་གསུམ་པོས་བསྟན་པའི་ཐེག་པ་རྣམས་གསལ་
ཞིང་སྟོན་པར་བྱེད་པའི་སྒྲོན་མའང་ང་ཉིད་ཀྱིས་བྱེད་པ་སྟེ། དེ་ལྟར་ན་ཀུན་བྱེད་ང་ཡི་
རང་བཞིན་རྣམ་པ་གསུམ་ལས་སྐུ་གསུམ་གྱི་སྟོན་པ་རྣམས་ང་ཡི་རྩལ་ལས་ཐུགས་
རྗེ་ཕྱི་གསལ་གྱི་ཆར་བྱུང་བ་ཡིན་པའི་རྒྱུ་མཚན་དེ་བས་ན། ཕུན་སུམ་ཚོགས་པའི་
ཆོས་ཐམས་ཅད་ནི་ཡེ་ནས་བྱང་ཆུབ་ཀྱི་སེམས་སུ་ལྷུན་གྱིས་གྲུབ་ཟིན་པས་ད་གསར་
དུ་འབད་རྩོལ་རྒྱུ་འབྲས་ལ་ལྟོས་མི་དགོས་ལ། དེས་ན་སྐུ་གསུམ་གྱི་སྟོན་པ་རྣམས་
ཀྱིས་བསྟན་པའི་རྒྱུ་འབྲས་ཀྱི་ཐེག་པ་སྣ་ཚོགས་གསུངས་པ་དེ་ཡི་བཤད་ལུགས་ཆོས་
སྐུས་བྱིན་གྱིས་རླབས་ཀྱིས་བཤད་པ་ལ་སོགས་པ་རྣམ་པ་གསུམ་གྱིས་དབྱེ་བས་ཆོས་
རྣམས་ཀྱི་བཤད་ལུགས་རྣམ་པ་གསུམ་ཡང་བསྟན་པ་དེ་ཡང་སྟོན་པར་བྱེད་པ་པོ་་་་
གཞན་སུ་ཡང་མེད་པར་ཀུན་བྱེད་ང་ཡིས་བསྟན་པ་ཁོ་ན་ཡིན་ནོ། །གཉིས་པ་ནི། ཀུན་
བྱེད་རྒྱལ་པོ་ང་ཡི་རང་བཞིན་འདི་ཉིད་ནི་ཡེ་ནས་སྐྱེ་འགགས་གནས་གསུམ་དང་བྲལ་
བ་རང་བྱུང་འདུས་མ་བྱས་པའི་བདག་ཉིད་རྒྱུ་འབྲས་རྩོལ་སྒྲུབ་ཀུན་ལས་འདས་པ་་་
ཡིན་པས་སྟོན་པ་གཞན་ཀུན་ལས་ཁྱད་པར་དུ་འཕགས་པ་ཡིན་པའི་ཕྱིར་ན་སྐུ་གསུམ་
ལྷུན་རྫོགས་རང་བྱུང་ཆེན་པོ་ལ་རྒྱུ་འབྲས་རྩོལ་སྒྲུབ་མི་དགོས་པའི་གཏན་ཚིགས་དོན་
གྱི་བཤད་ལུགས་རྣམ་པ་ལྔས་སྒོ་ནས་ཀུན་བྱེད་བྱང་ཆུབ་སེམས་ཀྱི་དོན་མ་ནོར་བ་་་
ཇི་ལྟ་བ་བཞིན་ངེས་པར་བྱེད་པའི་གཏན་ཚིགས་ཀྱི་ཁུངས་ཀྱང་ཀུན་བྱེད་ངས་བསྟན་
ཏོ༑ ༑ཞེས་པའོ། །
གཉིས་པ་ལ་ལྔ་སྟེ། ལོ་རྒྱུས་དོན་གྱི་བཤད་ལུགས་དང་། རྩ་བ་དོན་གྱི་བཤད་
ལུགས་དང༌། ཡོ་ག་དོན་གྱི་བཤད་ལུགས་དང་། དགོས་ཆེད་དོན་གྱི་བཤད་ལུགས་
དང༌། ཚིག་གི་དོན་གྱི་བཤད་ལུགས་སོ། །དང་པོ་ལ་གཉིས་ཏེ། བཤད་ཚུལ་གཉིས་
- 270 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མདོར་བསྟན་པ་དང་། ཀུན་བྱེད་བྱང་ཆུབ་ཀྱི་སེམས་སྐུ་གསུམ་སྟོན་པ་གསུམ་གྱིས་
བཤད་ཚུལ་གཉིས་རྒྱས་པར་བཤད་པའོ། །དང་པོ་ནི། ཀྱེ་སེམས་དཔའ་ཆེན་པོ་
འདི་ལྟར་ཀུན་བྱེད་རྒྱལ་པོ་ཞེས་བྱ་བ་ནི་བྱང་ཆུབ་ཀྱི་སེམས་འདི་ཉིད་ཡིན་ལ། རིག་
པ་བྱང་ཆུབ་ཀྱི་སེམས་དེ་ལ་ནི་འཁོར་འདས་ཀྱི་ཆོས་ཐམས་ཅད་ཡེ་ནས་རྫོགས་ཤིང་
ཆེ་བ་ལྔའི་ངོ་བོ་སངས་རྒྱས་པ་ཡིན་པས་རྫོགས་པ་ཆེ་བའམ་ཆེན་པོ་ཡིན་ཞིང་དེ་ལ་་་
བུའི་སེམས་ཉིད་རྫོགས་པ་ཆེན་པོ་རང་བྱུང་གི་ཡེ་ཤེས་དེ་ནི་ཡེ་ནས་རྒྱུ་འབྲས་རྩོལ་་་་
སྒྲུབ་ལས་འདས་པ་ཡིན་པས། དེས་ན་རྒྱུ་འབྲས་བྱ་རྩོལ་གྱི་ཡུལ་ལས་འདས་པའི་
བཤད་ལུགས་བསྟན་པ་དང་། ཀུན་བྱེད་བྱང་ཆུབ་སེམས་ཀྱི་རང་བཞིན་ལྷུན་གྲུབ་
རྣམ་པ་གསུམ་ལས་རྒྱལ་བ་སྐུ་གསུམ་གྱི་སྟོན་པ་རྣམས་བྱུང་ནས་རྒྱུ་འབྲས་ཀྱི་ཐེག་
པ་རྣམས་གསུངས་པའི་བཤད་ལུགས་བསྟན་པ་དང་། རྣམ་པ་གཉིས་ཀྱི་བཤད་་་་
ལུགས་བསྟན་པའོ། ། །
གཉིས་པ་ནི། དེ་ལ་ཀུན་བྱེད་བྱང་ཆུབ་སེམས་ཀྱི་བཤད་ལུགས་ནི་གང་ཞེ་ན།
འདི་ལྟར་བྱང་ཆུབ་ཀྱི་སེམས་དེ་ནི་རྒྱུ་འབྲས་རྩོལ་སྒྲུབ་ཀུན་ལས་འདས་པའི་ཕྱིར་ན་
གཏན་ཚིགས་དོན་གྱི་བཤད་ལུགས་ལྔ་ཡིས་བཤད་པ་དང་། སྐུ་གསུམ་སྟོན་པ་གསུམ་
གྱི་བཤད་ལུགས་ནི་རང་རང་གི་ཕུན་སུམ་ཚོགས་པ་རྣམ་པ་ལྔ་ཡི་ནང་དུ་བསྡུས་ནས་
བཤད་པ་སྟེ། འདི་ལྟར་སྟོན་པ་ཆོས་ཀྱི་སྐུ་ཡིས་ནི་ཉིད་ལས་མི་གཞན་པའི་འཁོར་
ཡེ་ཤེས་རྒྱ་མཚོའི་ཚོགས་རྣམས་ལ་སྐྱེ་མེད་དོན་གྱི་གསུངས་ལ་བརྟེན་ནས་ཐུགས་རང་
བྱུང་ཡེ་ཤེས་ཀྱི་རྒྱུད་ཆེན་པོ་ལྔ་དགོངས་པ་གཉིས་སུ་མེད་པའི་བྱིན་གྱིས་བརླབས་་་་
ཀྱིས་བཤད་པའི་ཚུལ་ནི། ཐིག་ལེ་ཀུན་གསལ་ལས། སྟོན་པ་འགྱུར་མེད་ཆོས་ཀྱི་སྐུ། །
བསྟན་པ་མི་ནུབ་རྒྱལ་མཚན་ནི། །གསང་བའི་རིག་པ་རྒྱུད་ཆེན་ལྔ། །འདུས་པའི་
འཁོར་ཚོགས་ཉིད་ལས་མི་གཞན་པའི། །རིགས་ལྔའི་བདེ་གཤེགས་འོད་དུ་འབར་
བ་ལ། །བཞུགས་གནས་སྐྱེ་མེད་སྤྲོས་བྲལ་ཆོས་ཀྱི་དབྱིངས། །དུས་ནི་འདས་དང་མ་
བྱོན་སྔོན་རོལ་ན། །རྟོག་མེད་སྟོན་པས་བྱིན་གྱིས་བརླབས་ཀྱིས་བཤད། །ཉིད་ལས་
- 271 -



ལེའུ་ཉི་ཤུ་རྩ་གཅིག་པ།
མི་གཞན་སྐུ་ལྔ་རང་རང་གིས། །རྒྱུད་ཆེན་བྱིན་གྱིས་བརླབས་ཀྱིས་གོ །ཞེས་དང་།
སྟོན་པ་ལོངས་སྤྱོད་རྫོགས་པའི་སྐུ་བདེ་གཤེགས་རིགས་ལྔའི་ཚོགས་ཀྱིས་རྒྱལ་སྲས་
བྱང་ཆུབ་སེམས་དཔའི་འཁོར་ཚོགས་རྣམས་ལ་སྐུ་གསུང་ཐུགས་ཡོན་ཏན་ཕྲིན་ལས་
ཀྱི་བསྡུས་པའི་རྒྱུད་ཆེན་པོ་ལྔ་སྟོན་པ་རང་རང་གི་སྐུ་ཡི་ངོ་བོ་མངོན་སུམ་དུ་བསྟན་་་་
པའི་སྒོ་ནས་དགོངས་པ་བརྡ་ཡི་གསུང་གིས་སྟོན་པའི་ཚུལ་ཡང་། དེ་ཉིད་ལས། སྟོན་
པ་རིགས་ལྔ་བདེ་གཤེགས་ལྔ། །བསྟན་པ་གསང་བའི་རྒྱུད་ཆེན་ལྔ། །འདུས་པའི་
འཁོར་ནི་སེམས་དཔའ་སེམས་མའི་ཚོགས། །བཞུགས་པའི་གནས་ནི་ཡེ་ཤེས་གཞལ་
མེད་འོད་ཀྱི་ཀློང༌། །དུས་ནི་དེ་རྣམས་རིག་པ་ཡུལ་ལ་ཤར་པའི་ཚེ། །ཚིག་དང་ཡི་
གེའི་སྒོ་ནས་མི་འཆད་པར། །སྐུ་ཡི་ཆ་བྱད་སྒོ་ནས་སྟོན། །ཞེས་སོགས་ཀྱིས་བསྟན་
ལ༑ སྟོན་པ་སྤྲུལ་པའི་སྐུ་རྡོ་རྗེ་སེམས་དཔས་གོང་དུ་བསྟན་པའི་གསང་བའི་རྒྱུད་ཆེན་
ལྔས་མཚོན་པའི་ཕྱི་ནང་གསང་བའི་རྒྱུད་སྡེ་བསམ་གྱིས་མི་ཁྱབ་པ་སངས་རྒྱས་རབ་
བདུན་ལ་སོགས་པའི་འཁོར་ཚོགས་རྣམས་ལ་ནི་ཡན་ལག་དྲུག་ཅུའི་གསུང་གིས་དོན་
རྣམས་སྒྲ་ཚིག་ཏུ་བརྗོད་ཅིང་སྡེབ་སྦྱོར་ལེགས་པའི་སྒོ་ནས་བཤད་ཚུལ་ཡང་། དེ་ལས།
སྟོན་པ་རྡོ་རྗེ་སེམས་དཔའ་ངས། །བསྟན་པའི་སྙིང་པོ་གསང་བའི་རྒྱུད་ཆེན་ལྔ། །དེ་
སོགས་ཕྱི་ནང་གསང་བས་བསྡུས་པ་རྣམས། །ཐུགས་ཀྱི་ཀློང་དུ་ཤེས་རབ་ཆེན་པོས་
བཀྲོལ། །མགུལ་གྱི་བུམ་པར་ཡེ་ཤེས་རླུང་གིས་དྲིལ། །ཞལ་གྱི་ལྗགས་ལ་མ་འདྲེས་
གསལ་བར་བཀྲམ། །ཚེམས་ཀྱི་བར་ནས་ཚིག་དོན་སོ་སོར་བཤད། །ཡན་ལག་དྲུག་
ཅུས་སྡེབ་སྦྱོར་ལེགས་པར་བཤད། །ཁྱུང་ཆེན་ལྡིང་ཐབས་དོན་གྱི་སྤྱི་ཁོག་དབུབ། །
སྟག་མོའི་མཆོངས་སྟབས་ལྟ་བུས་དཀྱུས་ཀྱི་ས་རྣམས་བཅད། །རུས་སྦལ་འགྲོས་ཀྱིས་
ཚིག་གི་འབྲུ་རྣམས་གཞོམ། །སེངྒེའི་གདངས་སྐད་ལྟ་བུས་ཐེག་བརྒྱད་ཟིལ་གྱིས་གནོན། །
གླག་མོའི་གཟན་འཛུམ་ལྟ་བུས་དོན་གྱི་མན་ངག་དྲིལ། །འདུས་པའི་འཁོར་ཚོགས་
སངས་རྒྱས་རབ་བདུན་ལ། །ལྷ་གནས་གསུམ་དུ་བདུད་རྩིའི་ཆར་ཆེན་ཕབ། །པདྨ་
-272 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བརྩེགས་པའི་གནས་མཆོག་རྣམས་གསུམ་མོ། །
ཞེས་གསུངས་ལ། གཞན་ཡང་སྟོན་པ་ཐུབ་པའི་དབང་པོ་ལ་སོགས་པས་སྡེ་སྣོད་
གསུམ་གྱི་ཆོས་འཁོར་བསྐོར་བ་ཐམས་ཅད་སྤྲུལ་སྐུའི་སྡེབ་སྦྱོར་ལེགས་པས་གསུངས་
པ་སྟེ། རི་བོ་བརྩེགས་པའི་རྒྱུད་ལས། ཁང་བཟང་གནས་སུ་སྤྲུལ་སྐུའི་སྟོན་པ་ཡིས། །
མོས་ཚད་ཀུན་དགའ་བོ་ལ་སྡེ་སྣོད་རྣམ་གསུམ་བཤད། །སྤྲུལ་སྐུས་ཚིག་ཏུ་སྡེབས་ཏེ་
བཤད་པའི་དུས། །ཞེས་གསུངས་པ་སྟེ། དེ་དག་ནི་སྐུ་གསུམ་གྱི་སྟོན་པས་བསྟན་
པའི་ཆོས་རྣམས་ཀྱི་བཤད་ལུགས་རྣམ་པ་གསུམ་སྟེ་དོན་ལ་ཀུན་བྱེད་ང་ཡི་རང་བཞིན་
རྣམ་པ་གསུམ་ལས་གཞན་པའི་སྐུ་གསུམ་གྱི་སྟོན་པ་ཞིག་མེད་པས་ན་དེ་ཡི་བཤད་་་་
ལུགས་བསྟན་པ་ཡིན་ནོ། །དེ་བཞིན་དུ་རྒྱུ་འབྲས་འདས་པའི་བཤད་ལུགས་ནི་ཇི་་
ལྟར་ན་ཀུན་བྱེད་བྱང་ཆུབ་ཀྱི་སེམས་ང་ནི་ཡེ་ནས་རང་བྱུང་འདུས་མ་བྱས་པ་སྐུ་གསུམ་
ལྷུན་རྫོགས་ཆེན་པོའི་བདག་ཉིད་ཡིན་པས་རྒྱུ་འབྲས་ཀུན་ལས་འདས་པ་སྟེ། དེ་ལྟར་
རྒྱུ་འབྲས་ལས་འདས་པས་ལུས་ཀྱི་བྱ་བྱེད་དང་ངག་གིས་སྨྲ་བརྗོད་དང་སེམས་ཀྱིས་
བསམ་དཔྱོད་སོགས་སྒོ་གསུམ་གྱི་སྤྱོད་ཡུལ་ཀུན་ལས་འདས་པ་ཡིན་ལ། དེ་ལྟར་རྒྱུ་
འབྲས་རྩོལ་སྒྲུབ་ཀུན་གྱི་ཡུལ་ལས་འདས་པའི་ཆོས་ཉིད་ནམ་མཁའ་ལྟ་བུ་དེ་ནི་བྱང་
ཆུབ་ཀྱི་སེམས་ཡིན་པས་ན་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ཉིད་ནི་སྐུ་གསུམ་གྱི་
ཕུན་སུམ་ཚོགས་པས་བསྡུས་པའི་ཆོས་ཐམས་ཅད་ཀུན་གྱི་འབྱུང་གནས་སུ་གྱུར་པའི་
སྙིང་པོ་ཡིན་ཞིང་། དེ་ལྟར་ཆོས་ཐམས་ཅད་གང་ལས་བྱུང་བའི་སྙིང་པོ་ཡིན་པར་
བསྟན་པས་ལོ་རྒྱུས་དོན་གྱི་སྒོ་ནས་བསྟན་པ་གང་ལས་བྱུང་བའི་ཚུལ་ལ་ཡིད་ཆེས་ཀྱི་
ཁུངས་ཀྱང་བསྟན་པ་ཡིན་ཏེ། བང་མཛོད་འཕྲུལ་ལྡེ་ལས། ཐམས་ཅད་སེམས་ལས་
འབྱུང་བའི་ཕྱིར། །ཀུན་གྱི་འབྱུང་གནས་ཡིན་པར་ཡིད་ཀྱང་ཆེས། །ཞེས་དང་། རྒྱུ་
ལས་མ་བྱུང་རྐྱེན་ཀྱིས་མ་བསྐྱེད་པས། །རང་བྱུང་ཡེ་ཤེས་ཡིན་པར་ཡིད་ཀྱང་ཆེས། །
ཞེས་གསུངས་སོ། །གཉིས་པ་ནི། འདི་ལྟར་བྱང་ཆུབ་ཀྱི་སེམས་ནི་འཁོར་འདས་ཀྱི་
ཆོས་ཐམས་ཅད་ཀུན་གྱི་གང་ལས་སྣང་བའི་གཞིའམ་རྩ་བ་སྟེ། དེ་ལྟར་རྩ་བ་ཡིན་
-273 -



ལེའུ་ཉི་ཤུ་རྩ་གཅིག་པ།
པས་ན་ཕྱི་ནང་སྣང་སྲིད་ཀྱི་ཆོས་ཐམས་ཅད་ཀུན་གྱི་དོན་ཡང་བྱང་ཆུབ་སེམས་སུ་་་
འདུས་པ་ཡིན་ཏེ། ཆོས་དབྱིངས་མཛོད་ལས། ཐམས་ཅད་ཀུན་འདུས་བྱང་ཆུབ་སེམས་
སུ་འདུས། །བྱང་ཆུབ་སེམས་ལས་མ་གཏོགས་ཆོས་མེད་པས། །ཆོས་ཀུན་བྱང་ཆུབ་
སེམས་ཀྱི་རང་བཞིན་ནོ། །ཞེས་གསུངས་སོ། །དེས་ན་ཆོས་ཐམས་ཅད་རྩ་བ་བྱང་
ཆུབ་ཀྱི་སེམས་སུ་བསྡུས་ཤིང་དེ་ལས་གཞན་དུ་མེད་པར་ཡེ་གདོད་མ་ཉིད་ནས་སྙིང་
པོ་བྱང་ཆུབ་སེམས་ཀྱི་རང་བཞིན་དུ་སངས་རྒྱས་པ་ཡིན་པས། ད་བླང་དོར་འབད་རྩོལ་
གྱི་སྒོ་ནས་ལམ་གྱིས་བཅོས་ཤིང་སྒྲུབ་ཏུ་མེད་པར་སྟོན་པ་ནི་རྩ་བའི་དོན་གྱིས་བཤད་
པ་སྟེ། དོན་གསལ་ལས། རྩ་བའི་དོན་དུ་བཤད་པ་ནི། །རང་རིག་ཡེ་ཤེས་ཆེན་པོར་
བཤད། །ཅེས་སོ། །གསུམ་པ་ནི། ཀུན་བྱེད་བྱང་ཆུབ་སེམས་ཀྱི་རང་བཞིན་ནི་རྒྱུ་
འབྲས་རྩོལ་སྒྲུབ་ཀུན་ལས་འདས་པའི་ཕྱིར་ན་རྒྱུ་འབྲས་རྩོལ་སྒྲུབ་ཅན་གྱི་ཐེག་པ་་་
གོང་འོག་གི་ཁྱད་པར་ཀུན་ལས་འཕགས་པ་ཡིན་ལ། དེ་ལྟར་ཐེག་པ་ཀུན་ལས་ཁྱད་
པར་འཕགས་པ་ཡིན་པས་ན། རྫོགས་པ་ཆེན་པོའི་གཞུང་གིས་ཐེག་པ་ཐམས་ཅད་
ཀྱི་གྲུབ་པའི་མཐའ་སོ་སོར་མ་འདྲེས་པར་ཤུན་ཡང་འབྱེད་ཅིང་དེ་དག་གིས་རྒྱུ་འབྲས་
རྩོལ་སྒྲུབ་བྱེད་པ་དང་གྲུབ་མཐའི་བློ་སྐྱོན་ཐམས་ཅད་སུན་དབྱུང་ཞིང་རྫོགས་པ་ཆེན་
པོ་རྒྱུ་འབྲས་འབད་རྩོལ་ཀུན་ལས་འདས་པར་ལ་བཟླ་བའི་ཚུལ་གྱིས་བཤད་པ་ནི་ཡོ་
གའི་དོན་གྱི་བཤད་པ་སྟེ། དེ་ཉིད་ལས། ཡོ་གའི་དོན་དུ་བཤད་པ་ནི། ཐེག་པའི་ལ་
ཤན་ཕྱེ་ལ་བཤད། ཅེས་སོ། །
བཞི་བ་ནི། བྱང་ཆུབ་སེམས་ཀྱི་ཡིན་ལུགས་རྒྱུ་འབྲས་རྩོལ་སྒྲུབ་གང་ཡང་མི་དགོས་
པར་གདོད་ནས་མངོན་པར་བྱང་ཆུབ་པས་མ་བཅོས་རྣལ་བཞག་ཆེན་པོའི་དོན་འདི་
རྟོགས་པར་གྱུར་ན་ཆོས་ཉིད་དེ་བཞིན་ཉིད་ཀྱི་ཀློང་དུ་འཁོར་འདས་ཀྱི་ཆོས་ཀུན་
ཀྱང་ཡེ་ནས་སངས་རྒྱས་པོར་རྟོགས་པ་དེས་ན་སྐལ་ལྡན་དབང་རབ་རྣམས་བླང་
དོར་འབད་རྩོལ་གྱིས་གདུང་པ་མེད་པར་རྩོལ་མེད་དུ་གྲོལ་བའི་ཆེད་དུ་བཤད་པ་ནི་
- 274 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དགོས་ཆེད་དོན་གྱིས་བསྟན་པ་ཡིན་ཏེ། བང་མཛོད་འཕྲུལ་ལྡེ་ལས། བླ་མེད་བྱང་
ཆུབ་ཆེན་པོ་འདི། །བཙལ་བས་འགྲུབ་པ་མ་ཡིན་ཏེ། །མ་བཙལ་རྣལ་དུ་བཞག་པས་
གྲུབ། །གདོད་ནས་སྙིང་པོ་བྱང་ཆུབ་ལ། །བཙལ་ཀྱང་དབྱིངས་ལས་བསྐྱོད་པ་མེད། །
།བཙལ་ན་རྩོལ་བའི་ནད་དུ་འགྱུར། །ཞེས་གསུངས་པ་ལྟ་བུའི་སྐྱོན་དང་བྲལ་བའི་
ཕྱིར་རོ། །ལྔ་བ་ནི། འདི་ལྟར་བྱང་ཆུབ་སེམས་ཀྱི་རང་བཞིན་ནི་སྤྲོས་པ་ཐམས་ཅད་
དང་བྲལ་ཞིང་བསམ་བརྗོད་ཀྱི་ཡུལ་ལས་འདས་པ་ཡིན་པས་ན་དེའི་ངོ་བོ་འདི་་་་་
བུའོ་ཞེས་ཚིག་ཏུ་དངོས་སུ་བརྗོད་དུ་མེད་དེ་བརྗོད་མེད་དོན་གྱི་གནས་ལུགས་ཡིན་་་
ན་ཡང་། འོན་ཀྱང་འཛུབ་མོས་ཟླ་བ་ལྟར་མཚོན་པར་བྱེད་པའི་ཚིག་ཙམ་ཞིག་མ་
བརྗོད་དུ་ཟིན་ན་ཡང་ཆོས་ཉིད་བྱང་ཆུབ་སེམས་ཀྱི་རང་བཞིན་མི་སྣང་ཞིང་རྟོགས་་་་
པར་མི་འགྱུར་བས་ན་ཡོད་མེད་དང་ཡིན་མིན་ལ་སོགས་པ་སྤྲོས་པའི་མཐའ་གང་་་་་
དུའང་མི་སྣང་ཞིང་དཔེ་དང་གཏན་ཚིགས་སོགས་ཀྱིས་མཚོན་དུ་མེད་དོ་ཅེས་པ་ལྟ་
བུས་མ་བརྗོད་པའམ་བརྗོད་པར་མ་བྱས་ན་གང་ཟག་ཀུན་ཀྱང་རང་གི་སེམས་ཀྱི་་་་
ཆོས་ཉིད་མ་མཐོང་བར་རྒྱུ་འབྲས་རྩོལ་སྒྲུབ་བྱེད་པའི་ལམ་དུ་གོལ་བའི་ཉེན་ཡོད་་་་
པའི་རྒྱུ་མཚན་དེས་ན་རྫོགས་ཆེན་ཨ་ཏི་ཡོ་ག་བརྗོད་དུ་མེད་པའི་ཚིག་གི་དོན་ཡང་་་
བཤད་དེ། དེ་ཡང་ཇི་ལྟར་བཤད་ན་དོན་གྱི་ཁོག་ཕུབ། དཀྱུས་ཀྱི་ས་བཅད། ཚིག་
གི་འབྲུ་བཅོམ་སྟེ་བཤད་པར་བྱ་སྟེ། དོན་གསལ་ལས། ཁྱུང་ཆེན་གཤོག་རྫོགས་ལྟ་
བུའི་བློས། །དོན་གྱི་སྤྱི་ཁོག་ཕུབ་སྟེ་བཤད། །སྟག་གི་མཆོངས་སྟབས་ལྟ་བུའི་བློས། །
དཀྱིས་ཀྱི་ས་རྣམས་བཅད་དེ་བཤད། །རུས་སྦལ་ནུར་འགྲོས་ལྟ་བུའི་བློས། །ཡི་གེའི་
འབྲུ་རྣམས་ཆོམ་པར་བཤད། །ཅེས་གསུངས་པ་ལྟར་རོ། །
གསུམ་པ་ནི། གོང་དུ་བཤད་པ་ལྟ་བུའི་རྒྱུ་མཚན་དེས་ན་གཏན་ཚིགས་དོན་གྱི་བཤད་
ལུགས་རྣམ་པ་ལྔ་པོ་འདིས་ཀུན་བྱེད་རྒྱལ་པོ་བྱང་ཆུབ་སེམས་ཀྱི་དོན་བྱར་མེད་ལྷུན་
གྱིས་གྲུབ་པའི་ཡིན་ལུགས་མ་ནོར་བ་ཇི་ལྟ་བ་བཞིན་དུ་ངེས་པར་གཏན་ལ་འབེབས་
པར་བྱེད་པ་དེས་ནི་རྒྱུ་འབྲས་བླང་དོར་ཀྱང་མེད་པར་ཆོས་ཉིད་མཉམཾ་པ་ཆེན་པོ་་་་
- 275 -



ལེའུ་ཉི་ཤུ་རྩ་གཉིས་པ།
གཅིག་གི་རང་བཞིན་དུ་གཏན་ལ་ཕབ་པ་ཡིན་པས་འཁོར་འདས་སུ་སྣང་བའི་ཆོས་
ཐམས་ཅད་ལ་བཟང་ངན་དང་སྤང་བླང་གི་དབྱེ་བ་མེད་པ་ཀུན་བྱེད་བྱང་ཆུབ་སེམས་
ཀྱི་རང་བཞིན་ཡིན་པར་ཡིད་ཀྱང་ཆེས་པར་འགྱུར་ལ། དེ་ལྟར་ཆོས་ཐམས་ཅད་བྱང་
ཆུབ་ཀྱི་སེམས་ཡིན་ཞིང་སེམས་ཉིད་ཡེ་ནས་སྤྲོས་བྲལ་མཉམ་པ་ཉིད་དུ་སངས་རྒྱས་
པོར་ཡིད་ཆེས་པས། ད་ལྟའི་སྣང་བ་འདི་ལས་གཞན་དུ་སེམས་ལ་བཙལ་དུ་མེད་པར་
ཡིད་ཀྱང་ཆེས་ལ། བཙལ་དུ་ཡེ་ནས་མེད་པར་ཡིད་ཆེས་ཤིང་བློ་ཐག་གཏིང་ནས་
ཆོད་པས་ལམ་ལ་མི་རྩོལ་ཞིང་གཉེན་པོས་མི་བསྒྲུབ་པར་རྩོལ་མེད་བདེ་བ་ཆེན་པོའི་
ངང་ལ་གནས་ཤིང་སྤྲོས་བྲལ་རང་བྱུང་གི་ཡེ་ཤེས་ཡེ་ནས་འདུས་མ་བྱས་པ་ཀུན་བཟང་
ཆོས་སྐུའི་རང་ཞལ་མངོན་དུ་མཐོང་བར་འགྱུར་བ་སྟེ། དེས་ན་ཀུན་བྱེད་བྱང་ཆུབ་ཀྱི་
སེམས་ང་ཡི་རང་བཞིན་དེ་ལྟར་དུ་གནས་པ་ཡིན་པས་ན་ཀུན་བྱེད་ང་ལས་སངས་་་་
རྒྱས་ཞེས་བྱ་བ་གང་ཡང་གཞན་ནས་བཙལ་དུ་མེད་དོ། །ཞེས་གསུངས་སོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་གཏན་ཚིག་བཤད་
ལུགས་ཀྱི་ལེའུ་སྟེ་ཉི་ཤུ་རྩ་གཅིག་པའི་འགྲེལ་བའོ། །
དོན་གཉིས་པ་སེམས་ཉིད་མཐའ་གང་དུ་ཡང་མི་གནས་ཤིང་དམིགས་པའི་ཡུལ་
མེད་པས་རྒྱུ་འབྲས་རྩོལ་སྒྲུབ་ལས་འདས་པའི་དོན་རྒྱུ་འབྲས་དག་གྲོལ་དུ་འཛིན་པས་
མི་རྟོག་པར་གསང་བ་དམ་པའི་ལེའུ་ཉེར་གཉིས་པ་ལ་གཉིས་ཏེ། བསྟན་པ་དང་།
བཤད་པའོ། །དང་པོ་ནི། རྫོགས་པ་ཆེན་པོ་གཏན་ཚིགས་དང་ལྡན་པས་ཇི་ལྟར་བཤད་
པའི་ཚུལ་བསྟན་པ། དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས། རྗེས་འཇུག་
སྐལ་བ་དང་ལྡན་པ་ཨ་ཏི་རྫོགས་པ་ཆེན་པོའི་གདུལ་བྱར་གྱུར་པའི་རྣལ་འབྱོར་་་་
རྣམས་ཀྱིས་སེམས་ཉིད་མ་བཅོས་རྣལ་དུ་བཞག་པའི་ཕྱིར་དུ་བླང་དོར་བྱ་རྩོལ་ལ་་་་་
ལྟོས་པ་མེད་པར་འབྲས་བུའི་ཆོས་ཐམས་ཅད་ཡེ་རྫོགས་ལྷུན་གྱིས་གྲུབ་པའི་ལུང་་་་
ཁུངས་རྩོལ་བཅས་ཀྱི་ཐེག་པ་བརྒྱད་ལས་ཁྱད་དུ་འཕགས་པའི་ཆེན་པོ་བླ་ན་མེད་པ་
- 276 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འདི་གསུངས་སོ་ཞེས་པའོ། །གཉིས་པ་ལ་གསུམ་སྟེ། སེམས་ཉིད་ནམ་མཁའ་ལྟ་བུ་
བཅོས་བསྒྱུར་གཉེན་པོ་ལས་འདས་པའི་དོན་མདོར་བསྟན་པ། དེའི་རང་བཞིན་རྒྱས་
པར་བཤད་པ། ཐམས་ཅད་སེམས་ཉིད་ཀྱི་རོལ་པ་སྤང་བླང་ལས་འདས་པའི་སྙིང་པོ་
ཀུན་ལ་ཁྱབ་ཚུལ་གྱིས་དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་རྡོ་རྗེ་
ཁྱོད་ཉོན་ཅིག་དང་བྱར་མེད་ཡེ་ནས་རྫོགས་པའི་མན་ངག་ཟབ་མོ་འདི་ཉིད་སྟོན་པར་
བྱའོ། །ཞེས་པ་སྟེ། དེ་ཡང་ཇི་ལྟར་ཞེ་ན། ཀྱེ་བླང་དོར་བྱ་རྩོལ་ལ་ལྟོས་པ་མེད་པའི་
ཡུལ་ཆོས་ཀྱི་དབྱིངས་འོད་གསལ་འདུས་མ་བྱས་པའི་ཡེ་ཤེས་ནི་སྤྲོས་པའི་མཐའ་གང་
ལཾའང་མི་གནས་པའི་ཕྱིར་ན་ནམ་མཁའ་དང་འདྲ་བ་ཡིན་ལ། དེ་ལྟར་མཐའ་གང་
ལའང་མི་གནས་ཤིང་གཟུང་འཛིན་རྣམ་རྟོག་གིས་དམིགས་པའི་ཡུལ་དུ་གྲུབ་པ་མེད་
པ་དེ་ཡི་ཕྱིར་ན། ཐེག་པ་འོག་མ་པ་ལྟར་སྤོང་འགོགས་སྦྱོང་བསྒྱུར་ལ་སོགས་པའི་་་་་
རྣམ་པ་ཅིར་ཡང་མི་རྟོག་པར་མ་བཅོས་རང་བབ་ཏུ་གནས་པ་ནི་ཆོས་ཉིད་ཀྱི་ངོ་བོ་ཡེ་
ནས་བགྲོད་དུ་མེད་པས་མ་ནོར་བའི་ལམ་ཡེ་ཇི་བཞིན་པའི་ངང་དུ་གནས་པ་ཡིན་ཏེ།
རྩེ་མོ་བྱུང་རྒྱལ་ལས། མཉམ་སྦྱོར་ཀུན་ཏུ་བཟང་པོ་ཉིད་ཀྱི་དབྱིངས། །རྣམ་དག་ལམ་
ཆེན་ཀུན་སྒྲོལ་དགོངས་པའི་ཐུགས། །བགྲོད་མེད་རྣལ་འབྱོར་རྫོགས་པ་ཆེན་པོའི་ལམ། །
བྱར་མེད་ལྷུན་རྫོགས་སྐྱེ་མེད་ཆོས་ཀྱི་དབྱིངས། །ཞེས་པ་ལྟར་རོ། ། །
དེ་ལས་གཞན་དུ་སྒོམ་རྩོལ་ལ་རེ་བའི་རྟོག་པ་ནི་བསྔོ་བའི་ཆ་ཤས་ཕྲ་མོ་ཞེས་བསྔོ་
བ་ནི་སྨོན་ཅིང་འདུན་པའི་མཚན་ཉིད་ཡིན་ལ། རེ་སྨོན་གྱི་མཐའ་ལ་གནས་པ་ནི་དེའི་
ཆ་ཤས་ཕྲ་མོའི་རང་བཞིན་གང་ཞིག་བླང་དོར་གྱི་ཡུལ་ལ་དམིགས་ནས་བྱུང་བ་སྟེ།
དེ་ལྟ་བུའི་བློ་རྣམ་པར་རྟོག་པའི་སྒོམ་པ་དེ་ཅི་ཙམ་བརྟན་པར་གྱུར་ཀྱང་ཆོས་ཀྱི་སྐུ་ནི་
སེམས་ཀྱི་འཁྲུལ་སྣང་འདི་ལས་ཁྱད་པར་དུ་བྱུང་ཞིང་ལྷག་པར་གྱུར་བའི་དོན་གཞན་
ཞིག་མེད་དེ་འཁྲུལ་སྣང་གི་ངོ་བོ་གང་ཡིན་པ་དེ་ཉིད་ཆོས་སྐུ་ཡིན་པའི་ཕྱིར་ཏེ། འདི་
ལྟར་འཁྲུལ་སྣང་ཡང་སེམས་ཡིན་ལ་སེམས་རང་གི་ངོ་བོ་མ་གྲུབ་པས་རྟོག་པ་རང་་་་
བཞིན་གྱིས་མེད་པ་སྟེ། དེས་ན་ཡུལ་གྱི་རྣམ་པ་གང་སྣང་སེམས་ཀྱི་རྟོག་པ་ཅི་སྐྱེའང་
- 277 -



ལེའུ་ཉི་ཤུ་རྩ་གཉིས་པ།
རང་བཞིན་གྱིས་འོད་གསལ་བས་རང་བྱུང་གི་ཡེ་ཤེས་རང་ཤར་བ་མི་རྟོག་ཆོས་སྐུའི་
རང་བཞིན་དུ་དུས་དང་རྣམ་པ་ཀུན་ཏུ་ཇི་བཞིན་དུ་གནས་པ་དེ་ནི་འབད་རྩོལ་གྱི་བྱ་
བ་དང་བྲལ་བ་དང་། ཡུལ་གང་ལའང་མི་གནས་ཤིང་གཉེན་པོས་བཅོས་སུ་མེད་
པས་བྱར་མེད་ཡེ་འབྱམས་ཀྱི་རང་བཞིན་དུ་བསྟན་པ་སྟེ། རྫོགས་པ་སྤྱི་གཅོད་ལས།
སྣང་སྲིད་མ་ལུས་ཡེ་ནས་དག་པས་ན། །རང་གི་སེམས་ཉིད་རྒྱལ་བ་སངས་རྒྱས་ཡིན། །
རྡོ་རྗེ་སེམས་དཔའ་དབྱེར་མེད་ཡེ་སངས་རྒྱས། །ཡེ་ནས་དག་པས་ཆོས་སྐུ་བདེ་བའི་
མཆོག །ཅེས་གསུངས་པ་ལྟར་རོ། །གཉིས་པ་རྒྱས་པར་བཤད་པ་ལ་བཞི་སྟེ། སེམས་
ཉིད་རྒྱུ་འབྲས་རྩོལ་སྒྲུབ་ལས་འདས་པའི་དོན་ཐེག་པ་བརྒྱད་ཀྱིས་མི་རྟོགས་པའི་ཚུལ་
རྒྱས་པར་བཤད་པ། སེམས་ཉིད་ཨ་ཏིར་རང་གནས་ཆོས་སྐུ་དེ་བཞིན་ཉིད་ཀྱི་དགོངས་
པ་རང་ལ་ཡེ་ནས་གནས་པའི་ཚུལ་རྒྱས་པར་བཤད་པ། ཐེག་པ་བརྒྱད་པོ་ཨ་ཏིར་
འཇུག་པའི་ཐབས་སུ་ཆེ་འབྲིང་གཉེན་པོའི་རིམ་པས་གསུངས་ཚུལ་རྒྱས་པར་བཤད་པ།
སེམས་ཉིད་ཨ་ཏི་ཀུན་བྱེད་ཉིད་མ་བཅོས་རྣལ་ཏུ་བཞག་ཐབས་འབྲས་བུ་དང་བཅས་
པ་རྒྱས་པར་བཤད་པའོ། །དང་པོ་ལ་གཉིས་ཏེ། ཐེག་བརྒྱད་སོ་སོའི་ལམ་གྱིས་སྙིང་
པོའི་དོན་མི་མཐོང་བར་བྱེ་བྲག་ཏུ་བཤད་པ་དང་། དེ་ཐམས་ཅད་རྒྱུ་འབྲོས་རྩོལ་བའི་
ནད་ཀྱིས་སེམས་ཉིད་ཇི་བཞིན་པའི་ལུས་གདུང་བ་སྤྱིར་བཤད་པའོ། ། ་
དང་པོ་ལ་བརྒྱད་དེ། སེམས་ཉིད་གདོད་ནས་དག་པའི་སྙིང་པོ་ལ་རྟེན་འབྲེལ་འབྱུང་
ལྡོག་གིས་བསྒོམས་ཀྱང་གསར་དུ་དག་པའི་འབྲས་བུ་མི་ཐོབ་སྟེ་ཡེ་ནས་ཆོས་སྐུ་
གནས་པའི་ཚུལ་དང་། ཉན་ཐོས་པས་གཟུང་ཡུལ་དངོས་པོ་དང་འཛིན་བྱེད་ཤེས་པ་
རྡུལ་ཕྲན་ཆ་མེད་དང་སྐད་ཅིག་མ་དོན་དམ་དུ་བཞག་ནས་བདག་མེད་དུ་བསྒོམ་་་
ཀྱང་སེམས་ཉིད་ཡང་བའི་དོན་མི་མཐོང་བའི་ཚུལ་དང་། བྱང་ཆུབ་སེམས་དཔའ་ཡུལ་
བདག་མེད་དུ་བསྒོམས་ཀྱང་དེ་ཉིད་ལས་ལོག་པའི་དོན་མངོན་སུམ་དུ་མི་མཐོང་བའི་
ཚུལ་དང་། ཀྲི་ཡས་སེམས་ལས་གཞན་པའི་ལྷ་ཐ་དད་དུ་བསྒོམས་ཀྱང་དེ་ཉིད་སེམས་
- 278 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཉིད་ཡིན་པས་དབྱིངས་ཐུག་མེད་དུ་གནས་པའི་ཚུལ་དང་། ཨུ་པས་གཉིས་བཅས་སུ་
བསྒོམས་ཀྱང་སེམས་ལས་ལྷག་པའི་ཡེ་ཤེས་གཞན་ན་མེད་པའི་ཚུལ་དང་། ཡོ་གས་
བདག་དམ་ཚིག་པ་ལ་ཡེ་ཤེས་སེམས་དཔའ་གཞན་ནས་བསྟིམ་ནས་དབྱེར་མེད་དུ་་་
བསྒོམ་ཀྱང་བསྒོམ་བྱ་སྒོམ་བྱེད་གཉིས་སུ་མི་མཐོང་བའི་ཚུལ་དང་། མ་ཧཱས་སྣང་བཅས་
བསྐྱེད་པའི་རིམ་པས་རང་བྱུང་གི་ཡེ་ཤེས་གཅིག་ལ་ལྷ་དང་གཞལ་ཡས་ཁང་དུ་རྟོག་
ཀྱང་ལུས་དང་གྲིབ་མ་ལྟར་གཉིས་བཅས་མི་དག་པའི་ཚུལ་དང་། ཨ་ནུས་བདེ་སྟོང་
རྫོགས་རིམ་གྱི་ཡེ་ཤེས་དབྱིངས་ལས་རང་བྱུང་དུ་བསྒོམས་ཀྱང་རྗེས་ཆགས་རྩོལ་སྒྲུབ་
ལས་མ་འདས་པའི་ཚུལ་ལོ། ། ་
དང་པོ་ནི། འདི་ལྟར་རང་རྒྱལ་ལམ་དུ་ཞུགས་པ་རྣམས་ཀྱིས་ཕྱི་ནང་གི་རྟེན་འབྲེལ་་
ཡན་ལག་བཅུ་གཉིས་ལུགས་འབྱུང་དུ་མཆེད་པའི་སྒོ་ནས་འཁོར་བའི་ཆོས་ཕྱི་སྣོད་་་་
ཀྱི་འཇིག་རྟེན་དང་ནང་བཅུད་ཀྱི་འགྲོ་བ་གནས་རིས་མཐོ་དམན་སྣ་ཚོགས་སུ་སྣང་བ་
སྟེ༑ མདོར་ན་འཁོར་བའི་ཆོས་ཐམས་ཅད་ཀྱི་རྩ་བ་རྟེན་འབྲེལ་བཅུ་གཉིས་ཀྱི་དབང་
གིས་བྱུང་བ་ཡིན་པར་བལྟས་ནས། དེ་ཉིད་ལུགས་ལྡོག་ཏུ་བསྒོམ་པའི་སྒོ་ནས་རང་
བྱུང་སྙིང་པོའི་ཡུལ་ལམ་ཆོས་ཐམས་ཅད་ཀྱི་སྙིང་པོའི་རང་བཞིན་དུ་གྱུར་པའི་གནས་
ལུགས་ཡང་དག་པ་ཞིག་ཡུལ་དུ་བྱས་ནས་ཚོལ་ཞིང་བསྒོམ་དུ་ཡོད་པར་རློམ་ནས་རྣམ་
པ་ཅིར་ཡང་མི་རྟོག་པར་རྩེ་གཅིག་ཏུ་གནས་པའི་ཏིང་ངེ་འཛིན་ལ་མཉམ་པར་འཇོག་
པའི་ཐབས་ཀྱིས་སྙིང་པོ་བྱང་ཆུབ་ཀྱི་སེམས་དེ་ལ་རོལ་ཞིང་འཇུག་པར་རྩོལ་ན་ཡང་
རྣམ་པར་མི་རྟོག་པ་སྒོམ་པ་དེ་ནི་རྟོག་པ་ལ་ལྟོས་ནས་བཞག་པ་ཙམ་ཡིན་ཀྱང་། རྟོག་
པ་ནི་གདོད་ནས་ཡོད་མ་མྱོང་བས་ན་དེ་ལ་ལྟོས་པའི་མི་རྟོག་པ་ཡང་ཇི་ལྟར་གྲུབ་སྟེ་
མི་འགྲུབ་པས་ན་ཀུན་བརྟགས་ཁོ་ན་ཡིན་ཞིང༌། སྙིང་པོ་བྱང་ཆུབ་ཀྱི་རང་བཞིན་ནི་
དེ་ལྟ་བུའི་རྒྱུ་རྐྱེན་ལ་རག་མ་ལུས་པར་གདོད་ནས་ཡེ་སངས་རྒྱས་པའི་ངོ་བོར་བཞུགས་
པ་ཉིད་རྣལ་འབྱོར་བ་རྣམས་ལ་རིག་པ་རང་གསལ་གྱི་ཚུལ་དུ་མངོན་དུ་འབྱུང་ཞིང་་་་
འཆར་བ་ཡིན་པའི་རྒྱུ་མཚན་དེ་བས་ན་འབྲས་བུ་ཆོས་སྐུ་དེ་ཉིད་གཞན་ན་བཙལ་དུ་
- 279 -



ལེའུ་ཉི་ཤུ་རྩ་གཉིས་པ།
མེད་པར་གསུངས་པའོ། །གཉིས་པ་ནི། འདི་ལྟར་ཆོས་ཐམས་ཅད་ནི་གདོད་ནས་
སྙིང་པོ་བྱང་ཆུབ་སེམས་ཀྱི་རྩལ་ལས་རང་ཤར་བ་མེད་སྣང་སྟོང་གཟུགས་ཀྱི་རོལ་བ་
ཙམ་ལས་ཡོད་མ་མྱོང་བས་ཆོས་ཉིད་སྐྱེ་བ་མེད་པ་དོན་དམ་བློ་འདས་ཆེན་པོའི་ངོ་བོར་
གནས་པ་ལ། ཉན་ཐོས་པ་རྣམས་ཀྱིས་བེམ་ཤེས་རང་མཚན་པའི་ངོ་བོར་བལྟས་ཏེ།
དེ་ཡང་གཟུགས་མཐའ་རྡུལ་ཕྲན་ཆ་མེད་དང་ཤེས་མཐའ་སྐད་ཅིག་ཆ་མེད་གཉིས་དོན་
དམ་དུ་བཞག་ནས། དེ་ལ་གང་ཟག་གི་བདག་མེད་པར་གཏན་ལ་ཕབ་སྟེ་བསྒོམ་པར་
བྱེད་པ་དེ་ནི་ཆོས་ཉིད་ཇི་བཞིན་པའི་དོན་མིན་ཏེ། ཅིའི་ཕྱིར་ན་རྡུལ་ཕྲན་ཆ་མེད་གཅིག་
ལ་ཕྱོགས་བཅུའི་རྡུལ་ཕྲན་བཅུས་ཅིག་ཆར་དུ་བསྐོར་ཏེ་གཙེས་པའམ་བརྟགས་ཤིང་
དཔྱད་ན་ཕྱོགས་བཅུ་ཡི་ཆ་ཀུན་དང་བྲལ་བས་དོན་ལ་མ་གྲུབ་པ་དང་། དེ་བཞིན་དུ་
ཤེས་པ་སྐད་ཅིག་སྔ་ཕྱི་ལ་བརྟགས་ཀྱང་མ་གྲུབ་ལ། གང་ཟག་གི་བདག་མེད་བསྒོམ་
པ་ཡང་གཞན་སེལ་གྱི་ཆ་བློ་རྣམ་རྟོག་གི་གཟུགས་བརྙན་ཙམ་ལས་དོན་ལ་མ་རེག་པའི་
ཕྱིར་རོ། །
འོ་ན་གནས་ལུགས་ཇི་བཞིན་པའི་དོན་དེ་ཇི་ལྟ་བུ་ཞེ་ན། ཆོས་ཐམས་ཅད་ཀྱི་གནས་
ལུགས་གདོད་ནས་སྐྱེ་བ་མེད་ཅིང་སྤྲོས་པའི་མཐའ་གང་ལའང་མི་གནས་པའི་དོན་་་
དམ་བྱང་ཆུབ་སེམས་ཀྱི་ཆོས་ཉིད་ནོར་བ་མེད་པས་ལེགས་པའམ་ཡང་དག་པའི་ཡེ་
ཤེས་ནི་རྒྱུ་རྐྱེན་གཞན་ལ་ལྟོས་པ་མེད་པར་འདུས་མ་བྱས་པའི་ངོ་བོར་རང་གསལ་དུ་
འབྱུང་བ་སྟེ། དེས་ན་རང་རིག་པའི་མངོན་སུམ་མམ་སོ་སོ་རང་རིག་པའི་ཡེ་ཤེས་ཀྱི་
སྤྱོད་ཡུལ་ཙམ་ལས་ཐེག་པ་འོག་མ་ལྟར་ཕྱི་ནང་གི་ཆོས་ཀུན་ལ་དེ་དང་དེར་རྟོག་ཅིང་
ཆ་མེད་གཉིས་སོགས་བརྟགས་པར་མི་བྱེད་པས་རྣམ་པར་མི་རྟོག་པའི་རང་བཞིན་་་་
ཆོས་ཐམས་ཅད་ཀྱི་འབྱུང་གནས་སུ་གྱུར་པས་ཆོས་དབྱིངས་ཡངས་པ་ཆེན་པོ་སྤྲོས་་་་
པ་ཐམས་ཅད་དང་བྲལ་བའི་བདག་ཉིད། ཀུན་གྱི་དངོས་གཞི་དམ་པར་གྱུར་པས་
སྙིང་པོ་བྱང་ཆུབ་ཀྱི་རང་བཞིན་ཡིན་ལ། དེ་ལ་ལས་དང་ཉོན་མོངས་སོགས་མ་གྲུབ་
- 280 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
པར་གདོད་ནས་རྣམ་པར་དག་པས་མ་བགྲོད་ཡེ་ནས་ཕྱིན་པའི་འཁོར་འདས་ཡོངས་
ཀྱི་སྤྱི་ལམ་ཆེན་པོ་དེར་ཞུགས་ནས་ཞེས་ཡེ་ནས་དེའི་ངང་ལས་འདའ་བ་མེད་པའི་་་་
རང་བཞིན་དུ་ཤེས་ན་ཆོས་ཉིད་མཉམ་པའི་རྒྱལ་པོ་ཀུན་བྱེད་ཆོས་སྐུའི་དགོངས་པ་
ཇི་བཞིན་པ་མངོན་དུ་ཐོབ་པར་འགྱུར་རོ་ཞེས་སོ། །དེ་ལྟ་ཡང་མདོ་བཅུ་ལས། ཀུན་
དང་མི་མཐུན་སྤང་བའི་ཆོས། །ཉོན་མོངས་ལྔ་དང་མཚན་མེད་ལྔ། །དེ་ནི་རྣམ་དག་
ཆེན་པོ་སྟེ། །གར་བཞུགས་མཉམ་པའི་རྒྱལ་པོ་ཐོབ། །ཞེས་གསུངས་སོ། །གསུམ་
པ་ནི། བྱང་ཆུབ་ཀྱི་སེམས་ནི་གོང་དུ་བཤད་པ་དེ་ལྟར་འདུས་བྱས་སྐད་ཅིག་མའི་་་
ཆོས་སུ་མ་གྲུབ་པར་རང་བྱུང་འདུས་མ་བྱས་པའི་ངོ་བོ་ཡིན་པས་རང་གི་ངོ་བོ་མི་འགྱུར་
བའི་ཕྱིར་དང༌། སྙིང་པོ་བྱང་ཆུབ་ཀྱི་རང་བཞིན་དུ་ཡེ་ནས་སངས་རྒྱས་པའི་ཕྱིར་ན་ད་
གསར་དུ་སྒོམ་སྒྲུབ་རྩོལ་བ་ལ་བརྟེན་ནས་སྔར་བས་ལྷག་པར་གནས་འགྱུར་ཏེ་འབྲས་
བུ་སངས་རྒྱས་ཀྱི་ངོ་བོ་ཐོབ་པ་མེད་པས་རྒྱུ་རྐྱེན་གྱིས་འགྱུར་བ་མེད་ལ། དེ་མེད་པས་
དེ་ལྟར་ཐོབ་པར་སྨོན་པའི་རེ་འདོད་ཀྱིས་ཆགས་པའི་གནས་ཀྱང་མེད་དེ་དེའི་ཡུལ་་་
དུ་མ་གྱུར་པའི་ཕྱིར་རོ། །
དེ་བཞིན་དུ་གཟུང་ཞིང་རྟོགས་པར་བྱ་བའི་ཡུལ་ཆོས་ཀྱི་དབྱིངས་ཞེས་པའང་གཞན་
དུ་མེད་ཅིང་ཐོབ་པར་བྱ་བ་སེམས་ཀྱི་གནས་ལུགས་ཆོས་སྐུའི་གོ་འཕང་ཉིད་ཀྱང་རང་
བྱུང་གི་ཡེ་ཤེས་དེ་ལས་གཞན་དུ་མེད་པ་ལ། མཚན་ཉིད་བྱང་ཆུབ་སེམས་དཔའི་ཐེག་
པ་བ་རྣམས་ཀྱིས་ཡུལ་ཆོས་ཀྱི་དབྱིངས་དེ་ཡུལ་ཅན་བདག་མེད་གཉིས་རྟོགས་ཀྱི་ཡེ་
ཤེས་ཀྱིས་མངོན་སུམ་དུ་མཐོང་བའི་སྒོ་ནས་ས་བཅུ་རིམ་གྱིས་བགྲོད་དེ་འབྲས་་་་་
སངས་རྒྱས་ཀྱི་གོ་འཕང་ཞིག་གསར་དུ་ཐོབ་པར་འདོད་ནས། དེའི་རྒྱུ་བདག་མེད་པའི་
དོན་ལ་རྟག་ཏུ་བསྒོམ་པར་བྱེད་པ་ནི་སྒོམ་པའི་རོ་ལ་ཆགས་ཞིང་བདེ་བ་ཐོབ་པར་་་་
འདོད་པའི་རེ་སྨོན་དང་མ་བྲལ་བས། དེ་ལྟ་བུའི་གང་ཟག་དེ་ལ་འཁོར་འདས་མཉམ་
ཉིད་དུ་རྟོགས་པའི་དོན་མི་འབྱུང་བར་གསུངས་པ་སྟེ། ཁྱུང་ཆེན་ལས། ས་བཅུ་མཐོར་
ཕྱིན་པ་ཉིད་དེ་འཛིན་དེ་རྟོག་པས།།དེ་ལའང་མི་གནས་གནས་པའི་གནས་དང་བྲལ། །
- 281 -



ལེའུ་ཉི་ཤུ་རྩ་གཉིས་པ།
ལམ་མེད་ལམ་དུ་འདོད་པས་འགྲོ་བ་འཁྲུལ། །འབྲས་བུ་ཐོབ་རེ་འཇིགས་པས་དོན་མི་
མཐོང་། །ཡང་དག་མཐའ་ལ་བསྙེག་པས་ཡུལ་དང་བྲལ། །དེ་བཞིན་དབྱིངས་སུ་
འདོད་པས་བདེ་མི་རྙེད། །འདོད་ཡོན་ཉོན་མོངས་སྤངས་པས་བྱང་མི་ཆུབ། །འཁོར་
བ་རྒྱབ་ཕྱོགས་མྱ་ངན་ཡོངས་མི་འདའ། །ས་དང་ཕ་རོལ་ཕྱིན་ལམ་ཟད་མཐའ་མེད། །
ཅེས་གསུངས་པ་ལྟར་རོ། །བཞི་པ་ནི། སྔགས་ཀྱི་ཐེག་པ་ཕྱི་རྒྱུད་སྡེ་གསུམ་ལས་ཀྲི་
ཡ་བས་བདག་དང་ལྷ་ཡེ་ཤེས་པ་གཉིས་ལ་བཟང་ངན་ཐ་དད་དུ་བལྟས་ནས་རྗེ་ཁོལ་
གྱི་ཚུལ་དུ་བསྒོམས་པས་འབྲས་བུ་ལྷ་ལ་བརྟེན་ནས་ཐོབ་པར་འདོད་ཀྱང་། ཆོས་སྐུ་
ཐིག་ལེ་ཉག་གཅིག་རིག་པ་བྱང་ཆུབ་སེམས་ཀྱིས་འཁོར་འདས་ཀྱི་ཆོས་ཀུན་ལ་བཟང་
ངན་བླང་དོར་མེད་པར་མཉམ་ཉིད་དུ་ཁྱབ་ཅིང་འཕོ་འགྱུར་མེད་པར་གནས་པ་ཡིན་
པས། དེ་ལས་གཞན་པའི་ལྷ་ཡེ་ཤེས་པ་ཞིག་གིས་མཆོག་ཐུན་གྱི་དངོས་གྲུབ་ལྷག་
པ་ཞིག་སྩོལ་ཞིང་བསྣན་པའི་ཆོས་གང་ཡང་མེད་དེ། སྒྲོན་མ་འོད་འབར་ལས། དངོས་
གྲུབ་ཀ་དག་ཡེ་གསལ་བློ་འདས་ཏེ། །དངོས་མེད་བསམ་བྲལ་རང་ལ་གྲུབ་པ་ལས། །
ལྷ་ཡིས་གནང་ཞིང་གཞན་ནས་ཐོབ་པ་མེད། །ཅེས་གསུངས་པ་ལྟར་ལ། དེས་ན་ཆོས་
ཉིད་བྱང་ཆུབ་ཀྱི་སེམས་ནམ་མཁའི་ཁམས་ལྟར་མཐའ་ལ་ཐུག་ཅིང་ཟད་པ་མེད་པས་
འཁོར་འདས་ཐམས་ཅད་ལ་ཁྱབ་ཅིང་ཐམས་ཅད་དེའི་ཀློང་ལས་འདའ་བ་མེད་ཕྱིར་
འབྲས་བུ་སངས་རྒྱས་ཀྱི་ས་ལ་གཞན་དུ་བགྲོད་པར་འདོད་པས་སྒོམ་སྒྲུབ་རྩོལ་བ་ལ་
ཅི་ཙམ་འབད་པར་བྱས་ཀྱང་ཆོས་དབྱིངས་བྱང་ཆུབ་ཀྱི་སེམས་ལ་མ་དག་འཁྲུལ་བའི་
ཆ་བྲི་ཞིང་ཟད་པ་དང་སྔར་བས་ལྷག་པའི་ཡོན་ཏན་ཞིག་འཕེལ་ཞིང་གང་བ་མེད་པས་
རྫོགས་ཆེན་བྱ་རྩོལ་དང་བྲལ་བའི་ལམ་ལས་གཞན་དུ་གོལ་བ་སྟེ། །
བང་མཛོད་འཕྲུལ་ལྡེ་ལས། ཆོས་ཉིད་ནམ་མཁའ་ལྟ་བུ་ལ། །བགྲོད་པས་ཕྱིན་པར་
འདོད་པ་ནི། །ཁྱུང་ཆེན་ནམ་མཁའི་མཐའ་ཚོལ་འདྲ། །བགྲོད་པས་འབྲས་བུ་ཐོབ་
འདོད་པ། །འདོང་བས་ནམ་མཁའ་བསྙེགས་པ་འདྲ། །ས་དང་ལམ་ལ་བགྲོད་བྱེད་
- 282 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ༑ ༑བྱ་བྲལ་དོན་དང་མཐུན་པ་མེད། །ཅེས་གསུངས་སོ། །ལྔ་བ་ནི། ཨུ་པ་ཡས་ལྟ་
བ་ཡོ་ག་དང་སྤྱོད་པ་ཀྲི་ཡ་དང་མཐུན་པར་གཉིས་བཅས་ཀྱི་ལམ་ལ་བརྟེན་ཏེ་ལྟ་བ་་་
ཆོས་ཀྱི་དབྱིངས་མཐའ་ཐམས་ཅད་བྲལ་བའི་རོལ་བ་དག་པ་ལྷའི་རང་བཞིན་་་་་
བསྒོམ་པས་ཏིང་ངེ་འཛིན་གྱི་ཉམས་ཁྱད་པར་དུ་འཕགས་པའམ་འཕགས་པའི་སྒོ་ནས་
འབྲས་བུ་རིགས་བཞི་རྡོ་རྗེ་འཛིན་པའི་གོ་འཕང་ཐོབ་པར་འདོད་པ་དེ་ཡང་། སྔར་་་་
བས་ལྷག་པའི་གནས་སམ་སངས་རྒྱས་ཀྱི་ས་གཞན་ཞིག་ལ་ཕྱིན་དུ་མེད་དེ། སེམས་
ཉིད་རང་བྱུང་གི་ཡེ་ཤེས་ནས་ཆེ་བ་ལྔའི་ངོ་བོར་སངས་རྒྱས་པས་ཁྱད་པར་དུ་འཕགས་
པའི་ཡུལ་ལ་སེམས་ཅན་ནས་སངས་རྒྱས་ཀྱི་བར་ཀུན་ཏུ་ཁྱད་པར་རྡུལ་ཙམ་མེད་པར་
ཡེ་ཇི་བཞིན་དུ་གནས་པའི་ཕྱིར་ཏེ། རྒྱལ་ཚབ་ཆེན་པོས། ཇི་ལྟར་སྔར་བཞིན་ཕྱིས་
དེ་བཞིན། །འགྱུར་བ་མེད་པའི་ཆོས་ཉིད་དོ། །
ཞེས་གསུངས་པ་ལྟར་རོ། །དྲུག་པ་ནི། རྣལ་འབྱོར་ཡོ་ག་བས་དོན་དམ་མཚན་མ་
མེད་པའི་རྩལ་སྣང་ཀུན་རྫོབ་རྡོ་རྗེ་དབྱིངས་ཀྱི་དཀྱིལ་འཁོར་རམ་རིགས་ལྔ་སྟུག་པོ་་
བཀོད་པའི་ཞིང་ངོ་མཚར་རྨད་དུ་བྱུང་བ་ཞིག་མཐོང་བར་རེ་བའི་བློས་བདག་དམ་་་་་
ཚིག་སེམས་དཔའི་ལ་ལྷ་ཡེ་ཤེས་སེམས་དཔའ་ཆུ་ལ་ཆུ་བཞག་པ་ལྟར་དབྱེར་མེད་དུ་
བསྟིམ་ཞིང་བསྒོམ་པའི་རྩོལ་བ་བྱེད་པ་དེ་ཡང་། རྫོགས་པ་ཆེན་པོས་སྒོམ་བྱའི་ཡུལ་
ལྷ་དང་ཡུལ་ཅན་སྒོམ་བྱེད་ཀྱི་བློ་གཉིས་སུ་མེད་པར་བྱང་ཆུབ་ཀྱི་སེམས་གཅིག་གི་་་
རང་བཞིན་ལས་གཞན་དུ་མེད་པར་རྟོགས་པས་ཅི་ཡང་མི་བསྒོམ་ཞིང་། བྱང་ཆུབ་ཀྱི་
སེམས་དེ་ལ་སྤྲོས་པའི་མཚན་མ་གང་ཡང་མི་དམིགས་པས་ཡ་མཚན་ཆེན་པོའི་འབྲས་
བུ་གསར་དུ་མཐོང་བ་ཡང་ཅི་ཡང་མེད་ལ། དེ་ལྟར་གང་ཡང་མ་མཐོང་བ་དེ་ནི་མཐོང་
བའི་དམ་པ་ཡིན་པས་ཐམས་ཅད་མཁྱེན་པའི་མིག་གམ་སྤྱན་ཡིན་པར་གསུངས་ཏེ།
མདོ་བཅུ་ལས། ཐོགས་པ་མེད་པའི་ཡེ་ཤེས་ནི། །བསམ་པ་ཀུན་དང་བྲལ་བ་ཡིན། །
ངང་གིས་མི་གཡོ་རྨུག་པ་དེ། །ཏིང་འཛིན་དག་གི་རྒྱལ་པོར་གནས། །ཏིང་འཛིན་ཡེ་
ཤེས་མངོན་སུམ་སྤྱན། །མཐོང་བས་དམིགས་པའི་ཡུལ་དང་བྲལ། །ཐམས་ཅད་མཁྱེན་
- 283 -



ལེའུ་ཉི་ཤུ་རྩ་གཉིས་པ།
པའི་སྤྱན་ཞེས་བྱ། །ཞེས་གསུངས་སོ། །དེ་ལྟ་བུའི་མཐོང་བྱ་མཐོང་བྱེད་དང་བྲལ་བའི་
གནས་ལུགས་རང་བྱུང་གི་ཡེ་ཤེས་དེ་ཡུལ་མེད་རང་གསལ་གྱི་ངོ་བོ་ཡེ་ནས་གནས་པ་
གང་ཡིན་པ་དེ་ལས། སྟོན་པ་པོ་གང་དག་གི་གསུང་ལ་བརྟེན་ནས་ཐོས་པར་མི་རིག་
སྟེ་༑ ཅིའི་ཕྱིར་ན་ཚིག་གིས་བསྙད་པ་ཀུན་དང་བྲལ་བའི་ཕྱིར་རོ། །དེས་ན་བྱང་ཆུབ་
ཀྱི་སེམས་སྨྲ་བསམ་བརྗོད་པ་དང་བྲལ་བ་དེ་ལ་མཚན་ཉིད་སྒྱུ་མར་སྣང་བ་ཀུན་རྫོབ་
ཀྱི་ཆོས་དང་མཚན་ཉིད་ཀྱི་ཆོས་གང་ཡང་གྲུབ་པ་མིན་པ་དོན་དམ་སྟོང་པ་ཉིད་གཉིས་
ཐ་དད་དུ་གྲུབ་པ་མེད་པས་ཞེས་སམ་ཆོས་དགེ་བ་དང་ཆོས་མིན་མི་དགེ་བ་ལ་སོགས་
པའི་གཉིས་ཆོས་ཐམས་ཅད་གཉིས་མེད་མཉམ་པ་ཉིད་དུ་རྟག་ཏུ་འདྲེས་ཤིང་དབྱེར་
མེད་པས་མཚུངས་པའི་ཕྱིར་ན། རྣལ་འབྱོར་ཡོ་ག་བའི་འདོད་པ་ལྟར་དོན་དམ་མཚན་
མ་མེད་པའི་ཆོས་ཤེས་བྱ་བ་ཀུན་རྫོབ་སྒྱུ་མ་ལྟ་བུའི་སྣང་བ་འདི་ལས་ལྷག་པར་གྱུར་
པའི་རྟོགས་བྱའི་གནས་ཤེས་བྱ་བ་ཞིག་དོན་ལ་གྲུབ་པ་ལྟ་ཅི་ཚིག་གིས་བཤད་པ་ཙམ་
དེའང་མེད་པར་གསུངས་ཏེ། མདོ་བཅུ་ལས། སྟོན་པའི་ལུང་གི་ཚིག་རྣམཾས་ལ། །
ལམ་དུ་དེ་མཐོང་འཇུག་པ་ནི། །རྟོགས་པའི་ལམ་ཞུགས་སྨིག་རྒྱུར་བསྙེགས། །ཡང་
དག་ལམ་ནི་འདི་ཡིན་ཞེས། །ཚིག་དང་ཡི་གེས་མཚོན་དུ་མེད། །ཡང་དག་འདི་ཡིན་
སྟོན་པ་ནི། །རྡོ་རྗེ་སེམས་དཔའ་ང་ཉིད་འཁྲུལ། །དག་པ་དང་ནི་མ་དག་པ། །ཡེ་ནས་
གཉིས་མེད་འདྲེས་ཤིང་མཚུངས། །སེམས་ཉིད་ཀུན་གྱི་གནས་སུའོ། །ཞེས་སོ། ། །
བདུན་པ་ནི། འདི་ལྟར་མ་ཧཱ་ཡོ་གའི་ལམ་ནས་ཀུན་རྫོབ་འཁྲུལ་པའི་སྣང་བ་ཚོགས་
བརྒྱད་ཡུལ་དང་བཅས་པ་སྦྱང་བྱར་བལྟས་ཏེ། དེའི་གཉེན་པོར་ཕྱི་སྣོད་ཀྱི་འཇིག་
རྟེན་དག་པ་གཞལ་ཡས་ཁང་དང་ནང་བཅུད་ཀྱི་སེམས་ཅན་དག་པ་གདན་གསུམ་་་
ལྷའི་དཀྱིལ་འཁོར་དུ་བསྒོམ་ཏེ་བྱང་ཆུབ་ཀྱི་ལམ་བསྒྲུབ་པར་བྱེད་པ་དེ་ཡང་བློ་རྣམ་
པར་རྟོག་པའི་སྒོམ་པ་ཡིན་པས་རྟོག་མེད་མཉམ་པ་ཉིད་ཀྱི་འབྲས་བུ་ནི་དེས་ཀྱང་་་་་
ཐོབ་པའང་མེད་དེ། ཅིའི་ཕྱིར་ན་རྟོགས་བྱ་ཆོས་ཀྱི་དབྱིངས་སྨྲ་བསམ་བརྗོད་པ་ཀུན་
-284 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་བྲལ་བར་མ་ཟད་རྟོགས་བྱེད་རང་བྱུང་གི་ཡེ་ཤེས་ཉིད་ཀྱང་བློས་བསམ་པ་དང་
ཚིག་གི་ལམ་ནས་བརྗོད་པའི་མཐའ་ཐམས་ཅད་དང་བྲལ་ཞིང་ཡུལ་ཡུལ་ཅན་གཉིས་
སུ་མེད་པར་བདག་ཉིད་ཆེན་པོར་ཡེ་ནས་སངས་རྒྱས་པའི་བདག་ཉིད་དུ་འགྲོ་བ་ཀུན་
ལ་རང་རིག་པའི་མངོན་སུམ་གྱི་ཡུལ་དུ་གནས་པ་ལ། དཔེར་ན་གྲིབ་མ་ལ་གཟུགས་
དངོས་སུ་འཁྲུལ་པའི་རྟོག་པ་བྱུང་བ་དེ་དོན་དང་མི་མཐུན་པས་གཟུགས་ཀྱི་རང་བཞིན་
དུ་བཟུང་དུ་མེད་པའི་དཔེ་བཞིན་དུ་རྟོག་མེད་མཉམ་པ་ཆེན་པོ་རྩོལ་མེད་རང་བྱུང་གི་
ཡེ་ཤེས་དེ་ལ་རྩོལ་སྒྲུབ་ཀྱི་རྟོག་པ་བྱུང་བ་ནི་བྱར་མེད་རྫོགས་ཆེན་གྱི་དོན་དང་་་་་༌་
མཐུན་པའི་ཕྱིར་ཏེ། དེ་ཉིད་ལས། འཁྲུལ་པར་གྱུར་པའི་བྱང་ཆུབ་ལམ་དེ་ནི། །རྟོགས་
པར་གྱུར་པས་འབྲས་བུ་ཐོབ་པ་མེད། །རང་བྱུང་རྒྱུ་རྐྱེན་མ་བསྐྱེད་སེམས་ཉིད་ཀྱང་། །
ཚིག་གིས་བརྗོད་པས་མི་ཕེབ་མཐའ་དང་བྲལ། །ཡེ་ནས་བྱ་བཙལ་བྲལ་བས་བདག་
ཉིད་ལ། །རང་རིག་མངོན་སུམ་ངང་གིས་བཙལ་མེད་གནས་ཕྱིར་རོ། །གྲིབ་མ་ལས་
བྱུང་གཟུགས་ཀྱི་དཔེ་བཞིན་དུ། །མི་རྟོག་ཡེ་ཤེས་དེ་ལས་རྟོག་པ་འབྱུང་བར་ཟད། །
ཅེས་དང་། ངེས་དོན་འདུས་པ་ལས། ད་ཡང་འདུས་པའི་སྙིང་པོ་ཉོན། །དེ་དོན་ལམ་
གྱི་རིམ་པ་ནི། །ཐབས་དང་ཤེས་རབ་སྒོར་ཞུགས་ནས། །ཏིང་འཛིན་གསུམ་གྱི་ལྷ་
བསྒོམས་པས། །གྲིབ་མ་གཟུགས་སུ་བསྒྱུར་བ་འདྲ། །ཅེས་སོ། །
བརྒྱད་པ་ནི། འདི་ལྟར་སྣང་སྲིད་འཁོར་འདས་ཀྱི་ཆོས་ཐམས་ཅད་ཡེ་ནས་ཡོད་མ་་་
མྱོང་བ་གཞི་མེད་རྩ་བྲལ་དུ་གནས་པ་ཡིན་མོད། དེ་ཉིད་ཅི་ཡང་མེད་པ་ཕྱང་ཆད་
པ་ལྟ་བུ་ཡང་མ་ཡིན་པར་མེད་པའི་སྙིང་པོ་སྣང་བ་འགག་མེད་དུ་འབྱུང་བའམ་འཆར་
དུ་ཡང་ཡོད་ལ། དེ་ལྟར་འཆར་བཞིན་པའི་དུས་ན་ཡང་སྙིང་པོ་རང་བྱུང་གི་ཡེ་ཤེས་་་
ཀྱི་རྩལ་རང་བྱུང་བ་ཙམ་ལས་མ་དག་མཚན་མའི་ཆོས་སུ་གྲུབ་པ་མེད་པས་སྟོང་པ་་་
ཉིད་དུ་གནས་པ་སྟེ། གཏིང་རྫོགས་ལས། འཁོར་འདས་ཚིག་ལས་འདས་པའི་ཡེ་
ཤེས་ནི། །དབྱིབས་དང་ཁ་ཏོག་དབང་པོའི་སྤྱོད་ཡུལ་དུ། །སངས་རྒྱས་ཉིད་ཀྱིས་
བསྟན་ཅིང་མཚོན་དུ་མེད། །མཚོན་ཅིང་བརྟགས་པར་དཀའ་བའི་རང་སེམས་དོན། །
- 285 -



ལེའུ་ཉི་ཤུ་རྩ་གཉིས་པ།
ཡོད་མེད་དབུས་ལས་འདས་པའི་བྱང་ཆུབ་དེ། །དངོས་མེད་ཡིད་ལ་དྲན་པའི་ཡེ་ཤེས་
ནི༑ ༑ཀུན་བཟང་ཉིད་ཀྱིས་མི་གཟིགས་བལྟ་བའི་མཆོག །ཅེས་གསུངས་པ་ལྟར་
ཡིན་ལ། འོན་ཀྱང་སྟོང་པ་ཉི་ཚེ་བ་ཙམ་མ་ཡིན་པར་སྣང་སྟོང་འདུ་འབྲལ་མེད་པས་
སྨྲ་བརྗོད་སྤྲོས་པའི་མཐའ་ཐམས་ཅད་དང་བྲལ་བའི་ཡུལ་ལ་ཡེ་ནས་གནས་པས་ངོ་
བོ་ངོས་བཟུང་དང་བྲལ་བ་ནམ་མཁའི་རང་བཞིན་ལྟ་བུ་དེ་ལ། རྗེས་སུ་རྣལ་འབྱོར་
ཨ་ནུ་ཡོ་ག་བ་རྣམས་ཀྱིས་རྗེས་ཆགས་ཀྱི་ལམ་ལ་བརྟེན་ནས་བདེ་སྟོང་ལྷན་ཅིག་སྐྱེས་
པའི་ཡེ་ཤེས་ཉིད་ད་གདོད་འབྱུང་བར་རེ་བའི་དྲན་པའམ་འདུན་པ་སྐྱེ་བ་ནི། བྱ་རྩོལ་
ཐམས་ཅད་དང་བྲལ་བར་ཡེ་ནས་གྲུབ་ཟིན་པའི་ཆོས་ཉིད་རང་བྱུང་གི་ཡེ་ཤེས་ཟུག་
རྔུའི་ཚོར་བ་གང་ཡང་མེད་པས་བདེ་བ་ཆེན་པོའི་ངོ་བོར་གྱུར་པ་དེ་ནི་ཐོབ་འདོད་ཀྱི་
འདུན་པ་དང་རྩོལ་བ་ལ་ལྟོས་པ་མེད་པར་ཡེ་ནས་འགྲོ་བ་ཀུན་ལ་རང་བཞིན་དུ་གནས་
པས་ད་དུང་ཡང་ནས་ཡང་དུ་ལེན་དུ་མེད་བཞིན་དུ། གཟའ་གཏད་ཐམས་ཅད་དང་
བྲལ་བའི་རང་བཞིན་གཟུང་འཛིན་རྟོག་པའི་སྤྱོད་ཡུལ་དུ་མེད་པ་དེ་ལ་བདེ་བ་ཆེན་
པོའི་ཡེ་ཤེས་གསར་དུ་འབྱུང་པ་ཡི་ཆེད་དུ་བརྩོམ་པ་ཡིན་པས་རྩོལ་སྒྲུབ་ཕྲ་བ་ལས་
མ་འདས་པའི་ཕྱིར་ན་ཨ་ཏི་རྫོགས་པ་ཆེན་པོ་ལ་ལྟོས་ན་ཐེག་པ་དམན་པའི་ནང་དུ་
གཏོགས་ཤིང་། དེ་ལྟ་བུའི་ཐེག་པ་འོག་མ་ཐམས་ཅད་བྱ་བྲལ་རྫོགས་པ་ཆེན་པོའི་ལྟ་
བས་ཟིལ་གྱིས་གནོན་པ་ཡིན་པར་གསུངས་ཏེ།
ཀློང་ཆེན་རབ་འབྱམས་ལས། ཐེག་པའི་ཡང་རྩེ་ཨ་ཏི་ཀློང་ཆེན་པོ། །རི་རྒྱལ་ལྟ་
བུར་ཀུན་གྱི་རྩེར་གྱུར་པས། །རི་ཕྲན་ཐམས་ཅད་འོག་ཏུ་ནོན་པ་ལྟར། །ལྟ་སྒོམ་ཐེག་
་པ་ཀུན་གྱི་རྩེར་གྱུར་པས། །ཨ་ནུ་ཕྱི་ནང་ཀུན་བཟང་མཁའ་རོལ་རྣམས། །ཨ་ཏི་ཆེན་
པོ་ཀུན་བཟང་ཡངས་པའི་ཀློང་། །རང་སྐད་སྟོན་པས་ཐེག་དམན་ཀློང་དུ་ཐིམ། །
དཔེར་ན་རྩལ་གསུམ་ལྡན་པའི་སེངྒེ་ཡིས། །ཝ་སོགས་གཅན་གཟན་ཟིལ་གྱིས་གནོན་
པ་ལྟར། །ཨ་ཏི་རང་རྩལ་རིག་པ་ཡུལ་མེད་ཤར། །མཚན་མ་རང་གྲོལ་ཀློང་ཡངས་
- 286 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཕྱམ་བརྡལ་བས། །ཨ་ནུ་ལ་སོགས་ཐེག་པ་ཕྱོགས་ཞེན་ཅན། །ཡུལ་དང་ཡུལ་ཅན་
འདོད་ཀུན་ཀློང་དུ་གྲོལ། །དེ་བཞིན་རིག་པ་ཏི་ལ་མཐའ་བྲལ་ཀློང་། །བྱ་བྲལ་ལྷུན་
གྲུབ་རྫོགས་ཆེན་ཤར་གྲོལ་ལ། །གྲོལ་དང་མ་གྲོལ་གཉིས་མེད་རྒྱན་དུ་ཆེ། །དཔེར་
ན་འདབ་ཆགས་རྒྱལ་པོ་ཁྱུང་ཆེན་དེ། །མངལ་ན་གནས་ཀྱང་ཀླུ་རྣམས་ཟིལ་གྱིས་
གནོན། །སྒོང་ངའི་ནང་དུ་འདབ་གཤོག་ཚང་དུ་ཕྱིན། །སྒོང་རྒྱ་རལ་ནས་ཕྱི་རྒྱ་རླབས་
ཀྱིས་ཆོད། །འདབ་ཆགས་གཞན་ལ་ཅི་སྟེ་ག་ལ་རིགས། །ཁྱུང་ཆེན་རང་ལ་རིགས་
ཏེ་མཁའ་ལ་བདེ། །ཨ་ཏི་ཆེན་པོ་ཀློང་ཆེན་བརྡལ་ཁྱབ་པ། །རང་སྐད་སྟོན་ཅིང་ཐེག་
དགུ་ཟིལ་གྱིས་གནོན། །ཀུན་བཟང་ཀློང་དུ་ས་ལམ་སྦྱང་བགྲོད་གྲོལ། །འཁོར་བའི་
ཀློང་ན་ལུས་རྒྱ་མ་བྲལ་ཀྱང་། །གོལ་ས་གཡང་ཆོད་ཀ་དག་ཀློང་ན་ཡན། །ཅེས་་་་
གསུངས་པ་ལྟར་རོ། །གཉིས་པ་དེ་ཐམས་ཅད་རྒྱུ་འབྲས་རྩོལ་བའི་ནད་ཀྱིས་གདུང་
བ་ལ་གསུམ་སྟེ། ཇི་སྲིད་ལམ་དུ་འཛིན་པ་ཐམས་ཅད་ཆགས་ཞེན་དུ་བསྟན་པ་དང་།
ཇི་ཙམ་འབད་པ་འཁོར་བའི་རྒྱུ་འབྲས་སུ་བཤད་པ། མེད་སྣང་འཁྲུལ་བའི་རང་བཞིན་
ལམ་བརྒྱད་ཀྱིས་མི་རྟོགས་པའི་དཔེའོ། །
དང་པོ་ནི། དེ་ལྟར་ཐེག་རིམ་བརྒྱད་པོ་རྣམས་ལས་གང་ཡིན་ཀྱང་རང་གནས་སྙིང་
པོའི་ཡེ་ཤེས་བསལ་བཞག་དང་བྲལ་བ་མ་རྟོགས་པར་མ་ཟད་སྔོན་གྱི་དྲང་སྲོང་ཆེན་
པོ་སངས་རྒྱས་རྣམས་ཀྱི་རྗེས་སུ་ཏིང་ངེ་འཛིན་བསྒོམ་པ་སོགས་ལམ་ལ་སློབ་པའི་སྒོ་
ནས་འབྲས་བུ་སྔོན་མེད་གསར་བྱུང་ཞིག་ཐོབ་པར་འདོད་པའི་ཆགས་པའི་ཡིད་ཀྱང་
འཇོག་པར་བྱེད་པ་ནི། དེ་འདྲའི་རྒྱུ་འབྲས་རྩོལ་སྒྲུབ་ཀྱི་ལམ་ལ་རྣམ་པར་རྩོལ་བ་
དང་འབད་པའི་གདུང་བས་དུས་རྣམས་ཀུན་ཏུ་ཟིན་པར་འགྱུར་ཏ་རེ་ཞེས་འགྱུར་་་་
བའི་ཉེན་ཡོད་པས་རྒྱུ་འབྲས་བྱ་རྩོལ་བྲལ་བའི་རང་བཞིན་མ་རྟོགས་པར་དེ་ལྟ་བུའི་
རྒྱུ་འབྲས་བླང་དོར་ལ་ཞེན་པའི་ཐེག་པ་བརྒྱད་ཀྱི་ལམ་དེར་ཞུགས་པས་འབྲས་བུ་་་
ཐམས་ཅད་མཁྱེན་པ་ཡི་གོ་འཕང་ཐོབ་ཏུ་མེད་པར་གསུངས་ཏེ། རུས་སྦལ་རྩ་བའི་
རྒྱུད་ལས། འདི་ཚོལ་རྣམས་ཀྱིས་གཞན་ནས་འདི་མ་བཙལ། །རང་ལ་གནས་ཤིང་
- 287-



ལེའུ་ཉི་ཤུ་རྩ་གཉིས་པ།
གཞན་ནས་འདི་ཚོལ་ན། །བསྐལ་པ་གསུམ་དུ་འདི་བཙལ་རྙེད་མི་འགྱུར། །གང་
ཞིག་སངས་རྒྱས་རྣམས་ཀྱིས་འདི་མ་བཙལ། །དེ་བཞིན་སེམས་ཅན་འདི་ཚོལ་བཙལ་
མི་རྙེད། །མི་ཚོལ་ངོ་བོ་ཉིད་དུ་ཐམས་ཅད་གནས། །རྩོལ་སྒྲུབ་ལམ་ལ་གནས་པའི་
གང་ཟག་རྣམས། །དངུལ་ལ་གསེར་ཞུན་བྱས་ཀྱང་གསེར་མི་བཏུབ། །མཚོན་པ་ཚིག་
ཏུ་སྟོན་པ་ལམ་ལས་ཉམས། །རྫོགས་ཆེན་འདི་ཡི་དོན་དུ་ག་ལ་འགྱུར། །ཞེས་་་་་་
གསུངས་པ་ལྟར་རོ། །གཉིས་པ་ནི། དེར་མ་ཟད་ཡོད་མེད་རྟག་ཆད་ལ་སོགས་པའི་
སྤྲོས་པ་ཐམས་ཅད་བྲལ་བའི་གནས་ལུགས་ཡེ་ཇི་བཞིན་པ་ནི་འདི་ལྟ་བུ་ཡིན་ནོ་ཞེས་
དམིགས་གཏད་ཐམས་ཅད་དང་བྲལ་བ་ཞིག་ལ་བློ་རྟོན་འཆའ་བར་བྱེད་ཅིང་བསྒོམ་
ན་ཡང་དེ་ཡང་བླང་དོར་རེ་དོགས་ཀྱི་རྣམ་རྟོག་ཕྲ་མོ་བསྒོམ་པ་ཡིན་པ་དེ་ཡི་ཕྱིར་ན་
སླར་ཡང་རྣམ་རྟོག་ཕྱིར་ཕྱིར་འཕེལ་ཞིང་རང་གིས་རང་ཉིད་འཆིང་བར་བྱེད་པ་ལས་
རྫོགས་ཆེན་ཨ་ཏི་ཡོ་གའི་མ་བཅོས་གཉུག་མའི་བསྒོམ་པ་མིན་པར་བདེ་བ་ཆེན་པོ་
ཆོས་སྐུའི་དགོངས་པ་མངོན་དུ་ཐོབ་པར་འདོད་པའི་རེ་སྨོན་དང་བཅས་པས་ཆགས་
པའི་གཅོང་སྙིང་ཆེན་པོའི་ནད་ཀྱིས་ཟིན་པ་ཡིན་ཏེ། བདེ་བ་ཕྲ་བཀོད་ལས། བཙལ་
དུ་མེད་པས་བསྒོམ་པའི་ཚིག་དང་བྲལ། །ཚིག་ལས་འདས་པས་བརྗོད་པའི་ཐ་སྙད་
མེད། །ཡེ་སངས་རྒྱས་པས་བལྟ་བའི་དམིགས་མེད་དེ། །སྙིང་པོ་བྱང་ཆུབ་དགོངས་
སུ་མེད་པའོ། །རྣལ་འབྱོར་བལྟ་དམིགས་ཚོལ་བ་དོན་ལས་ཉམས། །མི་བལྟ་མི་ཚོལ་
དོན་དེ་ཉིད་ཡིན་པས། །དོན་ལ་མི་བལྟ་བལྟར་མེད་འཁྲུལ་བ་མེད། །བདེ་བ་ཆེན་
པོ་གང་ཞིག་ཚོལ་བ་འཁྲུལ། །ཞེས་གསུངས་པ་ལྟ་བུ་ཡིན་པ་དེས་ན་རེ་སྨོན་ཆགས་
པའི་ནད་དེ་ཉིད་ཀྱི་གཉེན་པོར་ཀ་དག་ཀུན་ཏུ་བཟང་པོའི་དགོངས་ཀློང་ཆོས་ཉིད་་་་
ཡངས་པ་ཆེན་པོའི་མཁའ་དབྱིངས་སུ་འཁོར་འདས་ཀྱི་ཆོས་ཐམས་ཅད་གཞི་མེད་རྩ་
བྲལ་གྱི་རང་བཞིན་དུ་གདོད་ནས་གྲོལ་ཟིན་པ་ལས་ནམ་ཡང་མི་གཡོ་བར་མཉམ་་་་་
ཉིད་བླང་དོར་མེད་པར་གནས་པས་རེ་དོགས་འབད་རྩོལ་ཅི་ཡང་མི་དགོས་པའི་རང་
- 288 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བབས་གཉུག་མའི་བསམ་གཏན་གྱི་སྨན་ཆེན་པོས་གསོ་བར་མ་བྱས་ན། དམིགས་
གཏད་ཅན་གྱི་ལམ་དེས་བསམ་གཟུགས་ཀྱི་གནས་སུ་འཕེན་པ་ཙམ་ལཾས་མེད་པས་
མཐོ་རིས་ཀྱི་གནས་སུ་བགྲོད་པར་བྱེད་པའི་རྒྱུ་བླང་དོར་དང་འཛིན་ཞེན་ཅན་གྱི་ལམ་
དེས་ཉོན་མོངས་པའི་ནད་ཀྱིས་ཟིན་པར་འགྱུར་བ་ལས་མེད་པར་གསུངས་པའོ། །
གསུམ་པ་ནི། དེས་ན་བྱང་ཆུབ་སེམས་ཀྱི་རང་བཞིན་སྤྲོས་པའི་གྲྭ་ཟུར་དང་བྲལ་བས་
སྨྲ་བསམ་བརྗོད་ལས་འདས་པ་ལ་ལམ་གྱིས་བགྲོད་དུ་མེད་པ་ཡིན་བཞིན་ཐེག་བརྒྱད་
ཀྱི་ལམ་དུ་ཞུགས་པ་རྣམས་ཀྱི་ནང་དུ་ཆེ་བ་རེ་དོགས་འབད་རྩོལ་གྱི་ལམ་དེས་འབྲས་
བུ་མྱང་འདས་ཀྱི་སར་ཕྱིན་པར་འདོད་པ་ནི་གང་ཡང་གྲུབ་པ་མེད་པས་དཔེར་ན་རི་
དྭགས་སྐོམ་གྱིས་གདུང་བས་སྨིག་རྒྱུ་ལ་ཆུ་རུ་འཁྲུལ་ནས་དེའི་རྗེས་སུ་བསྙེགས་པ་
དང་འདྲ་བར་འབྲས་བུ་སངས་རྒྱས་ཀྱི་གོ་འཕང་ཞིག་གཞན་ནས་རྙེད་པའི་ཡུལ་མེད་
པས་འཇིག་རྟེན་གསུམ་དུ་གནས་ཤིང་འཁོར་བའི་འདམས་སུ་ཚུད་པ་ལས་མྱ་ངན་་་་
ལས་འདས་པའི་སར་མིའབྱུང་ཞིང་ས་བཅུ་རིམ་པར་བགྲོད་པ་ལ་ལྟོས་བཅའ་བར་བྱེད་
པའི་གནས་ཀྱང་བྱང་ཆུབ་ཆེན་པོ་བགྲོད་དུ་མེད་པའི་གནས་མི་མཐོང་བར་བྱེད་པའི་
སྒྲིབ་པ་ཡིན་པར་བསྟན་པ་སྟེ།
ཁྱུང་ཆེན་ལས། ལམ་མེད་ལམ་དུ་འཇུག་པས་ལམ་འདི་མི་རྙེད་དེ། །ཆུས་གདུང་
གླང་ཆེན་སྨིག་རྒྱུ་བསྙེགས་པའང་། །བསྐལ་བར་བགྲོད་ཀྱང་རྙེད་པར་རབ་ཏུ་དཀའ། །
ཞེས་དང་། མདོ་བཅུ་ལས། དེ་བས་བགྲོད་ལམ་མེད་དེས་ཕྱིན་པ་མེད་པས་ན། །ལམ་
དེ་གང་ཟག་རྣམས་ཀྱི་ནད་དུ་ཆེ་བས་ན། །དེ་ཉིད་མྱ་ངན་འདས་སར་ཕྱིན་པར་འདོད་
པ་དེས། །རི་དྭགས་སྨིག་རྒྱུ་ཆུ་རུ་འདུ་ཤེས་བསྙེགས་པ་འདྲ། །དེ་བས་གང་ཡང་རྙེད་
པར་འགྱུར་བའི་ཡུལ་མེད་དེ། །དེ་བཞིན་གང་ལྟར་བགྲོད་ཀྱང་ཁམས་གསུམ་དེ་ལས་
ཡོངས་མི་འབྱུང༌། །ས་བཅུ་གོང་ནས་གོང་དུ་ལྟོས་པའི་རྟེན་བཅས་ཀྱང་། །བྱང་ཆུབ་
ཆེན་པོ་དག་ལ་སྒྲིབ་པར་འགྱུར་བ་ཡིན། །ཅེས་གསུངས་སོ། །
གཉིས་པ་སེམས་ཉིད་ཨ་ཏིའི་དགོངས་པ་ཡེ་ནས་རང་ལ་གནས་ཚུལ་བཤད་པ་ལ་
: 289 -



ལེའུ་ཉི་ཤུ་རྩ་གཉིས་པ།
གསུམ་སྟེ། གཞི་ལྷུན་གྱིས་གྲུབ་པས་ནོར་བུ་ལྟར་ཡོན་ཏན་གཞན་ནས་བཙལ་དུ་མེད་
པ༑ བཏང་བཞག་མེད་པའི་དོན་རང་གི་རིག་པས་དགེ་བའི་བཤེས་གཉེན་དུ་ཤར་བ།
དེའི་ངང་ལས་མི་གཡོ་བ་བརྗོད་མེད་ཆོས་སྐུའི་ངོ་བོ་ཡེ་ནས་རང་ལ་གནས་པའོ། །
དང་པོ་ནི། འདི་ལྟར་རྫོགས་པ་ཆེན་པོའི་ལམ་དུ་རང་བྱུང་གི་ཡེ་ཤེས་ཉིད་མ་བཅོས་
ཐད་ཀར་རང་ངོ་སྤྲད་པའི་ངང་དུ་རང་བབས་ལ་བཞག་པ་ཙམ་ལས་ཐེག་པ་འོག་མ་ལྟ་
བུའི་རྩོལ་སྒྲུབ་གང་ཡང་མི་དགོས་པར་ས་ལམ་ཐམས་ཅད་མ་བགྲོད་ཡེ་ནས་ནོན་པ་
ཡིན་པས་ཤིན་ཏུ་མྱུར་བའི་ཡེ་ཤེས་ཞེས་གསུངས་ལ། དེ་ནི་སྨྲ་བསམ་བརྗོད་པ་ཀུན་
དང་བྲལ་བའི་གནས་ལུགས། མ་བཅོས་ལྷན་ཅིག་སྐྱེས་པའི་ཡེ་ཤེས། མ་བསྒོམ་ངང་
གིས་གནས་པའི་ཏིང་འཛིན། གདོད་ནས་འཆར་ནུབ་བྲལ་བའི་རིག་པ། མ་སྦྱངས་ཡེ་
ནས་དག་པའི་ཆོས་སྐུ་ཡེ་གྲོལ་གྱི་དགོངས་པ་གང་ཞིག མཐའ་ཡས་པའི་འགྲོ་བ་མ་
ལུས་པ་དམིགས་མེད་བརྩེ་བའི་ཐུགས་རྗེས་སྐྱོང་ཞིང་ཕན་བདེའི་ལེགས་ཚོགས་ཐམས་
ཅད་ཀྱི་འབྱུང་གནས་སུ་གྱུར་ཅིང་གསང་ཆེན་ཨ་ཏི་ཡོ་གའི་དགོངས་པ་མ་ནོར་བ་མངོན་
སུམ་དུ་སྟོན་པར་མཛད་པ་པོ་རིག་འཛིན་དགའ་རབ་རྡོ་རྗེ་དང་རྒྱལ་དབང་པདྨ་ཀ་རཱ་
ལ་སོགས་པ་བཤེས་གཉེན་དམ་པ་ཀུན་གྱི་ཐུགས་འོད་གསལ་ཆོས་སྐུའི་རྒྱ་མཚོ་ཆེན་
པོ་ལས་འབྱུང་བའི་ནོར་བུ་རིན་ཆེན་ཐམས་ཅད་ཀྱི་ནང་ནས་ཁྱད་པར་འཕགས་པ་
འདོད་འབྱུང་ཡིད་བཞིན་དབང་གི་རྒྱལ་པོ་ཇི་ལྟ་བ་བཞིན་དུ་སེམས་རྣམ་རྟོག་གིས་་་་
དམིགས་པ་དང་ཞེན་པའི་དྲི་མ་མེད་ཅིང་ལམ་སྦྱང་བགྲོད་སོགས་ཀྱིས་ཇེ་བཟང་ད་་་་
འགྱུར་བའི་གནས་ལ་མི་ལྟོས་པར་རིག་པ་རང་བྱུང་གི་ཡེ་ཤེས་རང་གི་རང་བཞིན་ལ་
ལེགས་པའི་ཡོན་ཏན་ཐམས་ཅད་ཡེ་ནས་གཞི་རྫོགས་ལྷུན་གྱིས་གྲུབ་པས་རྒྱུ་རྐྱེན་་་་
གཞན་ལ་མི་ལྟོས་པར་རིག་པ་རང་ལ་ཤར་བས་རེ་བ་ཐམས་ཅད་ཡིད་བཞིན་དུ་སྐོང་
བ་ཡིན་པས་ན་དེ་ལྟ་བུའི་མན་ངག་ཟབ་མོ་སྟོན་པའི་བཤེས་གཉེན་དམ་པ་གཙུག་གི་
ནོར་བུ་ལྟར་བརྟེན་པར་གདམས་ཏེ། དེ་ཉིད་ལས། དེ་ཕྱིར་བཤེས་གཉེན་ཡོན་ཏན་
- 290 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀུན་གྱི་འབྱུང་གནས་ཏེ། །ནོར་བུ་རིན་ཆེན་བཞིན་དུ་སྤྱི་བོའི་གཙུག་ཏུ་བཀུར། །ཞེས་
གསུངས་སོ། །
གཉིས་པ་ནི། སྙིང་པོ་བྱང་ཆུབ་ཀྱི་སེམས་ནི་བརྟགས་ཤིང་དཔྱད་ན་སྤྲོས་པའི་མཐའ་
གང་དུའང་གྲུབ་པ་མེད་པས་ཡེ་སྟོང་སྤྲོས་པ་དང་བྲལ་བ་ནམ་མཁའི་དབྱིངས་ལྟ་་་་་
ཡིན་ལ། མ་བརྟགས་རང་བབས་སུ་བཞག་ན་རང་བྱུང་ཡེ་ཤེས་ཆེན་པོའི་རང་ཞལ་
དབྱིངས་ན་སྒྲིབ་མེད་དུ་གསལ་བས་ལེགས་པའི་ཡོན་ཏན་མ་ལུས་པ་རྩོལ་མེད་ལྷུན་
གྲུབ་ཏུ་འབྱུང་བ་ཡིན་པས་རྒྱ་ཆེ་བའམ་ཆེ་བའི་ཡོན་ཏན་དང་ལྡན་པ་སྟེ། དེ་ཉིད་དངོས་
པོ་མཚན་མའི་ཆོས་སུ་མ་གྲུབ་ཅིང་རྟོག་པའི་སྤྱོད་ཡུལ་དུ་མ་གྱུར་པས་ངོ་བོ་ཅིར་ཡང་
མི་སྣང་བཞིན་དུ་གདུལ་བྱ་ཡལ་བར་མི་འདོར་བར་ཐུགས་རྗེས་རྗེས་སུ་ཆགས་པའི་
ཆ་ལུགས་འཆང་བ་ལྟར་རྩལ་སྣང་འགགས་མེད་དུ་ཤར་བའི་སྣང་བ་ཐམས་ཅད་བརྡ་
བྲལ་རང་གྲོལ་གྱི་མན་ངག་གིས་བཅོས་བསྒྱུར་སྤང་བླང་མེད་པར་ཤར་གྲོལ་རིས་མེད་
ཀྱི་དགོངས་པ་ཀུན་ལ་སྟོན་ཅིང་ཨ་ཏི་རྫོགས་པ་ཆེན་པོའི་སྣོད་དུ་གྱུར་པའི་ཡང་རབ་
སྐལ་བ་དང་ལྡན་པ་རྣམས་ཀྱིས་དེ་བཞིན་དུ་རྟོགས་པར་ཡང་འགྱུར་ལ། གཞན་རྣམས་
ཀྱིས་ཇི་བཞིན་མ་རྟོགས་ཀྱང་ཡོངས་ཀྱི་རྒྱུད་ལ་སྦས་པ་མེད་པར་སྟོན་ཏེ། ཁྱུང་ཆེན་
ལས། རྣམ་པར་མི་རྟོག་ཡེ་ཤེས་སྙིང་པོ་འདི། །ཐེག་པ་ཡོངས་ཀྱི་ཆོས་ལ་སྦས་པ་མེད། །
སངས་རྒྱས་གསུང་གི་རྒྱུད་ལ་སྦས་པ་མེད། །བགྲོད་རྩོལ་ལམ་ལ་སྦྱངས་བས་རྙེད་མི་
འགྱུར། །མི་ལེན་མི་སྤང་བྱང་ཆུབ་སྤྱོད་རྣམས་ལ། །རྣམ་པ་ཀུན་ཏུ་རང་བཞིན་ཇི་
བཞིན་གནས། །ཞེས་པ་ལྟར། དེ་ལྟར་བདག་དང་གཞན་དུ་འཛིན་པའི་རྟོག་པ་ཀུན་
དང་བྲལ་བའི་བདག་ཉིད་ཅན་འཁོར་འདས་ཀྱི་སྣང་ཚ་མུ་མེད་པར་སྣང་བ་ཐམས་་་་
ཅད་རིག་པའི་རང་མདངས་ཁོ་ན་ཡིན་པས་རང་བྱུང་ཡེ་ཤེས་ཀྱི་སྣང་བ་ཀུན་ལ་སྟོན་་་
པར་མཛད་པས་སྟོན་མཁན་དགེ་བའི་བཤེས་གཉེན་དུ་ཤར་བའི་ཀུན་བྱེད་རྒྱལ་པོ་་
དེ་ནི་གསང་སྔགས་ཀུན་གྱི་གཏེར་དུ་གྱུར་པས་ནོར་བུ་རིན་ཆེན་གྱི་མཛོད་ལྟ་བུ་དེས་
བླང་དོར་འབད་རྩོལ་ལ་མི་ལྟོས་པར་རང་གཞན་གྱི་དོན་ཐམས་ཅད་མ་བཙལ་ལྷུན་་་
- 29t -



ལེའུ་ཉི་ཤུ་རྩ་གཉིས་པ།
གྱིས་གྲུབ་པའི་ཡུལ་ལ་གདོད་ནས་གནས་པ་ཡིན་ནོ་ཞེས་ཐེག་མཆོག་ཨ་ཏིའི་དགོངས་
པ་འགྲོ་བ་ཀུན་ལ་བདག་འཛིན་གྱི་དམིགས་པ་མེད་པའི་སྙིང་རྗེས་སམ་རང་བཞིན་་་་
བྱིན་གྱིས་རླབས་ཀྱིས་བསྟན་པར་མཛད་པ་ཡིན་ཏེ། རྒྱན་ལས། མ་ནོར་ངེས་པའི་
སློབ་དཔོན་ནི། །རང་སེམས་བླ་མ་རིན་པོ་ཆེ། །བྱིན་རླབས་བརྒྱུད་པ་ཀུན་གྱི་བདག །
རང་གྲོལ་མན་ངག་བྱིན་རླབས་སྟོན། །ཞེས་གསུངས་པ་ལྟར་རོ། །གསུམ་པ་ནི། དེ་
ལྟ་བུའི་རིག་པ་བྱང་ཆུབ་ཀྱི་སེམས་ཇི་བཞིན་རྟོགས་པའི་རྣལ་འབྱོར་བ་རྣམས་ནང་་་་
ནས་ཏེ་ནང་གནས་སྙིང་པོའི་ཡེ་ཤེས་ལས་སྐད་ཅིག་ཙམ་ཡང་མ་གཡོས་ཀྱང་དམིགས་
པ་ནང་དུ་བསྡུས་ནས་གནས་ལུགས་ཟབ་མོའི་ངོ་བོ་འདི་ལྟ་བུའོ་ཞེས་བཙལ་བའི་་་་་
གནས་དང་བཙལ་བྱེད་ཀྱི་རྟོག་པ་ཡང་མེད་དེ་གཟའ་གཏད་ཀྱི་བློ་དང་བྲལ་བའི་ཕྱིར་་
རོ༑ ༑དེ་བཞིན་དུ་ཡུལ་སེམས་ཅན་རྣམས་སྡུག་བསྔལ་ལས་སྐྱབས་པའི་ཕྱིར་་་་་
དམིགས་པ་མེད་པའི་ཐུགས་རྗེས་འགྲོ་ལ་རྗེས་སུ་ཆགས་པ་ལྟར་ཡང་སྣང་ལཾ། ཡུལ་
དེ་ལ་བསྔོ་བའི་དམིགས་པའམ་ཞེན་ཅིང་འཛིན་པ་མེད་པས་ཡུལ་ལ་རྣམ་པར་རྟོག་་་་
པ་མི་འབྱུང་ཞིང་མཉམ་ཉིད་ཀྱི་དོན་ལ་ཆེད་དུ་མི་འཇུག་པས་བདག་ཏུ་དམིགས་པ་་་
མེད་པའི་སྙིང་རྗེ་ཆེན་པོ་སྤྲོ་བསྡུ་དང་བྲལ་བ་དེ་ཡིས་ནི་རང་གི་རང་ཞལ་སྟོན་པ་ལས་
གཞན་གྱི་དངོས་ནོར་སྟོན་པ་ལྟ་བུ་མིན་པས་རང་གནས་སྙིང་པོའི་ཡེ་ཤེས་དེ་ནི་སྔོན་
མེད་གསར་དུ་མི་འོང་བར་ཡེ་ནས་རང་ལ་གནས་པའི་ཆོས་ཉིད་འཕོ་འགྱུར་མེད་པ་
ཡིན་ཏེ། ཁྱུང་ཆེན་ལས། རང་རིག་བྱང་ཆུབ་སེམས་ཉིད་སངས་རྒྱས་སྐུ། །གཞན་གྱི་
ནོར་མིན་ཡེ་ནས་གནས་པ་ཡིན། །ཞེས་གསུངས་པ་ལྟར་རོ། །
གསུམ་པ་ཐེག་པ་བརྒྱད་ཨ་ཏིར་འཇུག་ཐབས་ལ་གཉིས་ཏེ། ཐེག་བརྒྱད་རང་ལམ་
གྱི་ངོ་བོ་རྣལ་དོན་མཐར་ཐུག་མ་ཡིན་པས་འཇུག་དགོས་པ་དང་། འཇུག་ཚུལ་ཉིད་
བཤད་པའོ། །དང་པོ་ནི། འདི་ལྟར་རྩོལ་བཅས་ཀྱི་ཐེག་པ་བརྒྱད་པོས་རང་ལམ་གྱི་
འབྲས་བུ་དགྲ་བཅོམ་ནས་བརྡལ་བ་ཆོས་ཉིད་ཀྱི་སའི་བར་གྱི་མཐར་འབྲས་ཀྱི་བདེ་
- 292 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བ་ཐོབ་པར་འདོད་ནས་རྩོལ་བར་བྱས་ན་འགྱུར་མེད་བདེ་བ་ཆེན་པོ་འོད་གསལ་་་་་
གཉུག་མའི་ཡེ་ཤེས་ཡེ་ནས་རང་ལ་གནས་པའི་ཀུན་བཟང་དབྱེ་བ་མེད་པའམ་རྫོགས་
པ་སྤྱིར་ཆིབ་ཆེན་པོའི་ས་ལ་རྒྱབ་ཀྱིས་ཕྱོགས་པ་ཡིན་ཏེ། ཅིའི་ཕྱིར་ན་དེ་ལྟ་བུའི་ཆོས་
སྐུ་ལྷུན་གྲུབ་ཆེན་པོ་ཡེ་བདེ་འཕོ་འགྱུར་དང་བྲལ་བས་སྔར་ནས་ཟིན་ཡོད་པའི་དོན་་
དེ་བོར་བའམ་དེ་འདྲའི་བདེ་བས་བློ་མ་ཚིམ་ནས་སྔོན་མེད་གསར་བྱུང་གི་བདེ་བ་ཞིག་
ཚོལ་བ་དེ་ནི་འབྲས་བུ་བྱང་ཆུབ་ཀྱི་བདེ་བ་གཞན་ཐོབ་འདོད་ཀྱི་འཁྲུལ་པ་ཡི་དབང་
དུ་སོང་བ་ཡིན་པས་གདོད་ནས་ཡེ་སངས་རྒྱས་པའི་དོན་མ་རྟོགས་པར་རྔམ་ཞིང་ཆགས་
པས་ཆོས་ལ་དབང་ཟ་བ་སྟེ། འདི་ལྟ་བུའི་འབྲས་བུ་གཞན་ནས་ཚོལ་བར་འདོད་པའི་
ཡུལ་ཅན་གཟུང་འཛིན་གྱི་བློ་དང་ལྡན་པ་རྣམས་ཀྱིས་ཅི་ཙམ་འབད་ཀྱང་འབྲས་བུ་་་
སངས་རྒྱས་ཉིད་མཐོང་བ་མེད་པས་བརྗོད་མེད་ཨ་ཏིའི་ལམ་འདིར་འཇུག་པ་གལ་་་
ཆེ་སྟེ། དེའི་རྒྱུ་མཚན་རིག་པ་བྱང་ཆུབ་ཀྱི་སེམས་འདི་ལས་མ་གཏོགས་པའི་སངས་་་་
རྒྱས་ཞེས་པ་རང་མཚན་པ་ཞིག་གྲུབ་པ་མེད་པས་དེ་བརྗོད་བྱེད་ཀྱི་ཚིག་སངས་རྒྱས་
ཞེས་པའི་མིང་ཡང་མེད་དེ་གདགས་གཞི་དང་བྲལ་བའི་ཕྱིར་རོ། །
འོ་ན་རྒྱལ་བའི་བཀའ་ལས་སངས་རྒྱས་ཀྱི་གོ་འཕང་བསྒྲུབ་ཏུ་ཡོད་པར་གསུངས་པ་
དེ་ཇི་ལྟར་ཡིན་སྙམ་ན། དེ་ནི་གདུལ་བྱ་རྣམས་ལམ་ལ་རིམ་གྱིས་དཀྲི་བའི་ཆེད་དུ་
སངས་རྒྱས་ཞེས་སྟོན་པས་མིང་དུ་བཏགས་པ་དྲང་དོན་དགོངས་པ་ཅན་གྱི་ཚིག་ཡིན་་་་
པ་ལ་དེ་ཉིད་སྒྲ་ཇི་བཞིན་དུ་བཟུང་ན་ནོར་བ་ཡིན་ཕྱིར། དེ་དང་རྗེས་སུ་མཐུན་པར་
སངས་རྒྱས་གཞན་ནས་ཐོབ་པར་འདོད་ནས་རྩོལ་སྒྲུབ་བྱེད་པའི་ལམ་ཐམས་ཅད་་་་
ཀྱང་ནོར་བའི་ལམ་ཁོ་ན་ཡིན་ཏེ། བྱང་ཆུབ་ཀྱི་སེམས་ནི་གཟུགས་སུ་གྲུབ་པ་མེད་ཀྱང་
ངོ་བོ་ངོས་བཟུང་དང་བྲལ་བས་ཅིར་ཡང་གྲུབ་པ་མེད་བཞིན་རྩལ་སྣང་འགག་པ་མེད་
པའི་ཆོ་འཕྲུལ་དུ་འཁོར་འདས་ཀྱི་ཆོས་ཀུན་སྣང་ཡང་དེ་ལྟར་སྣང་པའི་དུས་ཉིད་ནས་
མཐའ་བརྒྱད་སྤྲོས་པ་དང་བྲལ་བའི་ངང་ལས་འདའ་བ་མེད་པས་དེ་ལམ་འབད་རྩོལ་
གྱིས་བསྒྲུབ་ཏུ་ཡོད་པར་བཤད་པ་རྡུལ་ཙམ་ཡང་མེད་དེ་སྨྲ་བསམ་བརྗོད་པ་ཐམས་་
- 293 -



ལེའུ་ཉི་ཤུ་རྩ་གཉིས་པ།
ཅད་དང་བྲལ་བའི་ཕྱིར་རོ། །ཡེ་ཤེས་ནམ་མཁའི་རྒྱལ་པོ་ལས། །མཚན་ཉིད་མེད་པའི་
ཆོས་ཉིད་ཆེན་པོ་འདི། །ཆོས་ཀྱི་དབྱིངས་སུ་སྒྱུ་མའི་གར་བསྒྱུར་ཀྱང་། །སྒྱུ་མའི་ལམ་
དུ་རྒྱལ་བས་བསྔགས་པ་མེད། །མི་གནས་ཆོས་སྐུ་བརྗོད་མེད་ལས་འདས་ཀྱང་། །
དབུ་མའང་བརྗོད་དུ་མེད་དེ་དོན་དང་བྲལ། །ཞེས་དང་། མདོ་བཅུ་ལས། སངས་རྒྱས་
ཞེས་ནི་གཞན་ནས་ཐོབ་བྱེད་པ། དེ་ཉིད་སྨིག་རྒྱུ་བཞིན་ཏེ་ནོར་བའི་ལམ། །ཁ་ཏོག་
དབྱིབས་ཀྱི་གཟུགས་ནི་ཡོད་མིན་པས། ཆོས་ཀུན་བཤད་པ་རྡུལ་ཆ་ཙམ་ཡང་མེད། །
ཅེས་གསུངས་སོ། །
གཉིས་པ་ལ་གཉིས་ཏེ། ཐེག་པ་བརྒྱད་ཀྱི་དབྱེ་བ་དང་། རྫོགས་པ་ཆེན་པོའི་ལམ་དུ་
འཇུག་པའི་རིམ་པ་ཆུང་འབྲིང་ཆེ་གསུམ་དུ་བསྟན་ནས་འཇུག་ཚུལ་ལོ། །དང་པོ་ནི།
དེ་ལ་ཐེག་པ་བརྒྱད་ཀྱི་ལམ་ནས་སངས་རྒྱས་ཀྱི་གོ་འཕང་ཚོལ་བའི་ཚུལ་ཡང་འདི་
ལྟར་ཨ་ནུ་ཡོ་ག་བས་སྣང་སྲིད་ཀྱི་ཆོས་ཐམས་ཅད་ཡེ་ནས་དཀྱིལ་འཁོར་གསུམ་གྱི་་་
རང་བཞིན་དུ་གྲུབ་ཟིན་པར་ལྟ་བའི་ལྟ་བས་ཚོལ་བ་དང་། མ་ཧཱ་ཡོ་ག་བས་ཡབ་ཡུམ་
མཉམ་པར་རོལ་བའི་འདོད་ཆགས་ཆེན་པོའི་ཏིང་ངེ་འཛིན་གྱི་ཐབས་ལས་སྐྱེ་བར་་་་
འདོད་པ་དང་། རྣལ་འབྱོར་ཡོ་ག་བས་མཚན་བཅས་དང་མཚན་མེད་ཀྱི་རྣལ་འབྱོར་་
ལ་བརྟེན་ནས་ཀུན་རྫོབ་འཁྲུལ་བའི་སྣང་བ་དང་བྲལ་བའི་སྒོ་ནས་ཐོབ་པར་འདོད་་་་
པ་དང་། བྱ་སྤྱོད་གཉིས་ཀྱིས་སྔགས་དང་ཕྱག་རྒྱའི་ཏིང་ངེ་འཛིན་གྱིས་མ་དག་ལས་ཉོན་
གྱི་ཆ་ཞི་བར་བྱེད་པ་དང་། དབུ་མ་བས་དངོས་པོ་ཀུན་རྫོབ་ཏུ་སྣང་བའི་ཆོས་ཐམས་
ཅད་གྲུབ་པ་མེད་པ་དོན་དམ་སྤྲོས་པ་དང་བྲལ་བར་བསྒོམ་པ་དང་། ཉན་རང་གཉིས་
ཀྱིས་མཐོང་སྒོམ་གྱི་ལམ་ལ་བརྟེན་ནས་སྡུག་ཀུན་གྱི་ཆོས་རྣམས་རྣམ་པར་སྤོང་བར་
རྩོམ་པ་དེ་ཐམས་ཅད་བྱ་རྩོལ་བྲལ་བའི་དོན་ལ་རེག་པ་མིན་ཏེ། ཅེས་ཕྱིར་ན་འཁོར་
བའི་གཅོང་ནད་ཐམས་ཅད་ཀྱི་གཉེན་པོར་གྱུར་པ་རིག་པ་བྱང་ཆུབ་སེམས་ཀྱི་བདུད་
རྩི་བདེ་བ་ཆེན་པོའི་རང་བཞིན་གྱིས་འཁོར་བའི་གཅོང་ནད་ཀྱི་ཟུག་རྔུའི་ཚོར་བ་
-294 -



m
。
。
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཐམས་ཅད་ཡེ་ནས་བཅོམ་ཟིན་པས་ཁམས་གསུམ་ཡོངས་གྲོལ་ཆེན་པོའི་དགོངས་་་་
པར་གནས་པ་ལ། འོག་མའི་ཐེག་པ་དེ་དག་གིས་འབད་རྩོལ་ལ་བརྟེན་ནས་བཟའ་
བའི་ཐབས་སམ་སྤོང་འགོག་སྦྱོང་བསྒྱུར་ལ་སོགས་པ་བྱེད་པའི་ཐབས་ལ་རག་ལུས་
པ་མེད་པའི་ཕྱིར་རོ། །དེ་ལྟར་ཡང་ཀློང་ཆེན་རབ་འབྱམས་ལས། འཁོར་བ་ཉིད་་་་
འཁོར་བ་མེད། །འཁྲུལ་འཁོར་ཉིད་ན་མྱ་ངན་འདས། །མཁས་པ་རྣམས་ལ་ཡེ་ཤེས་
ཤར། །མི་མཁས་པ་ལ་མུན་པར་སྣང་། འདི་བོར་བདུད་རྩི་གཞན་ན་མེད། །ཅེས་
གསུངས་སོ། །
གཉིས་པ་ནི། འདི་ལྟར་སྣང་བའི་ཆོས་ཐམས་ཅད་སེམས་ཉིད་སྐྱེ་བ་མེད་པ་ནམ་
མཁའ་ལྟ་བུའི་ཀློང་དུ་རྫོགས་ཤིང་ཆེ་བ་རྣམ་པ་ལྔའི་ཚུལ་དུ་སངས་རྒྱས་པའི་ཕྱིར་་་་་
ཡངས་སོ་ཆེའོ་ཞེས་སྨོས་པ་སྟེ། དེ་ལྟ་བུའི་དོན་རྗེན་ཅེར་དུ་སྟོན་པར་བྱེད་པའི་ཆོས་
རྫོགས་པ་ཆེན་པོ་ཨ་ཏི་ཡོ་ག་འདི་ཉིད་ཐེག་པ་ཆུང་ངུ་རྣམས་ཀྱི་ལྟ་བའི་འཛིན་ཞེན་་་་
ཐམས་ཅད་སུན་འབྱིན་པར་བྱེད་པའི་གཉེན་པོ་ཡིན་ལ། འོ་ན་ཐེག་པ་འོག་མའི་ལྟ་
བ་སུན་འབྱིན་ཅིང་རྫོགས་ཆེན་རང་གི་ཆེ་བ་ལ་དམིགས་པའི་བློ་དང་མ་བྲལ་བས་དེ་
ཡང་དགག་སྒྲུབ་བླང་དོར་གྱི་ལམ་དུ་མི་འགྱུར་རམ་སྙམ་ན། དེ་ལྟ་བུའི་བཟང་ངན་
ཆེ་ཆུང་དུ་དམིགས་པའི་བློ་ཡོད་ན་དགག་སྒྲུབ་བླང་དོར་དང་བཅས་པ་ཡིན་པར་ཤིན་
ཏུ་བདེན་ཏེ་དེ་ཉིད་རྫོགས་པ་ཆེན་པོའི་ལམ་དུ་ཡང་མི་འགྱུར་བའི་ཚུལ། དེ་ཉིད་ལས།
ཐེག་བརྒྱད་ཐམས་ཅད་ཁྱད་བསད་ནས། །ང་ནི་རྩོལ་བ་བྲལ་ལོ་ཟེར། །ཕྱོགས་ཞེན་
དེ་ཡིས་སངས་མི་རྒྱ། །ཞེས་དང༌། ཐེག་འོག་ཁྱད་བསད་རང་ཆེ་བརྗོད། །དེ་ཡིས་
འདི་ལ་གཏན་མི་ཕེབ། །རྫོགས་པ་ཆེན་པོའི་ལྟ་སྒོམ་སྤྱོད། །ཆེན་པོ་ང་ཉིད་མཉམ་
ཉིད་དང༌། །མཐོ་དམན་དབྱེ་བའི་གདགས་གཞི་བྲལ། །ཞེས་གསུངས་པ་ལྟར་རོ། །
དེས་ན་ཆོས་ཉིད་མཉམ་པ་ཉིད་ཀྱི་ཀློང་དུ་ཆེ་ཆུང་མཐོ་དམན་གྱི་ཆ་བསྙམས་ནས་མ་
གྲུབ་པའི་ཕྱིར་ན་ཆུང་ངུ་དང་ཆེ་བ་དེ་རྣམས་ཀྱི་དམིགས་པ་དང་བྲལ་བ་ཡིན་མོད།
དཔེར་ན་ཉི་མའི་མདུན་ན་མུན་པ་གར་ཡང་མ་སྤངས་བཞིན་དུ་ངང་གིས་མི་གནས་པ་
- 295 -



ལེའུ་ཉི་ཤུ་རྩ་གཉིས་པ།
ལྟར་བྱར་མེད་ཡེ་གྲོལ་གྱི་ལྟ་བ་ལ་འོག་མའི་ཞེན་འཛིན་ཐམས་ཅད་མ་སྤངས་ལ་ངང་
གིས་མི་གནས་པས་སྤངས་པའི་ཐ་སྙད་བཏགས་པ་ཙམ་ལས་ཆེད་དུ་སྤངས་པ་མིན་་་་
ཏེ་འོག་མའི་ཐེག་པ་ཐམས་ཅད་ཨ་ཏི་རྫོགས་པ་ཆེན་པོའི་རྒྱན་དུ་གསུངས་པའི་ཕྱིར་་་
ཏེ༑ དེ་ཉིད་ལས། འབྱུང་ལྔ་འགྲོ་དྲུག་ཐེག་དགུ་ཐམས་ཅད་ཀྱང་། །དབྱིངས་ལ་
དབྱིངས་ཤར་ཆོ་འཕྲུལ་ཡིན་པས་ན། །དེ་ཡི་རྒྱན་ཡིན་བདག་དང་མཐོང་མཛེས་བྲལ། །
ཡོ་ག་མདུད་པ་ཅན་གྱི་ལྟ་བ་སྟེ། །དོན་དམ་སྣང་ལ་རང་བཞིན་མེད་པ་ལ། །ཀུན་རྫོབ་
ཙམ་སྣང་ལྷ་དང་ལྷ་མོ་ཡང་། །མཚན་མ་ཡེ་ཤེས་མཉམ་པའི་ཆོས་ཉིད་ལ། །ལྷ་དང་
ལྷ་མོར་འཛིན་པ་མཆོག་འཛིན་བདུད། །གཉིས་ཀ་རང་ཤར་གཉིས་ཀ་རང་གྲོལ་བས། །
ཡོ་ག་མ་སྤངས་རྫོགས་པ་ཆེན་པོའི་རྒྱན། །མ་ཧཱ་མདུད་པ་ཅན་གྱི་ལྟ་བ་ནི། །ཐབས་ཀྱི་
མཆོག་གྱུར་ལྷག་པའི་ཀུན་རྫོབ་ལ། །ཤེས་རབ་མཆོག་གྱུར་ལྷག་པའི་དོན་དམ་པས། །
གཉིས་མེད་མཆོག་གྱུར་བདེ་བ་མཆོག་ཏུ་བལྟ། །དབྱེ་རུ་ཡོད་ཀྱང་མཉམ་ཡང་མཉམ་
ཉིད་ལ། །དབྱེར་མེད་སྤྱོད་ཡུལ་བྲལ་བ་ཕྱོགས་འཛིན་བདུད། །ཨ་ཏི་མཉམ་པ་རིས་
མེད་ཆོས་ཉིད་ལ། །གཉིས་ཀར་རང་ཤར་གཉིས་ཀ་རང་གྲོལ་བས། །མ་ཧཱ་མ་སྤངས་
རྫོགས་པ་ཆེན་པོའི་རྒྱན། །ཨ་ནུ་མདུད་པ་ཅན་གྱི་ལྟ་བ་ནི། །ཕར་སྣང་ཤེས་པ་ཀུན་ཏུ་
བཟང་མོའི་ཀློང་། །ཚུར་སྣང་ཡུལ་ནི་ཀུན་ཏུ་བཟང་པོའི་ཡུལ། །གཉིས་སུ་མེད་པའི་
བདེ་བ་ཆེན་པོར་བལྟ། །གཉིས་དང་སྡུག་བསྔལ་མཉམ་པའི་ཆོས་ཉིད་ལ། །གཉིས་
མེད་བདེ་ཆེན་ཡིད་དཔྱོད་རེ་བའི་བདུད། །ཨ་ཏི་རྒྱ་ཆད་མེད་པའི་ཆོས་ཉིད་ལ། །གཉིས་
ཀར་རང་ཤར་གཉིས་ཀར་རང་གྲོལ་བས། །ཨ་ནུ་མ་སྤངས་རྫོགས་པ་ཆེན་པོའི་རྒྱན། །
ཞེས་གསུངས་སོ། །
དེས་ན་ཐེག་པ་འོག་མའི་ཞེན་རྟོག་ཐམས་ཅད་རྫོགས་པ་ཆེན་པོའི་ལམ་ལ་བརྟེན་
ནས་སྤོངས་བ་དང་ཡོན་ཏན་ཐམས་ཅད་ཡར་ལྡན་གྱི་ཚུལ་དུ་རྫོགས་པར་འགྱུར་བས་
ན་ཐེག་པའི་ཡང་རྩེ་འདིར་འཇུག་དགོས་ལ། དེ་ལ་འཇུག་བྱའི་ཐེག་པ་དེ་དག་བསྡུ་
- 296 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ན་གསུམ་དུ་གནས་ཏེ། གང་ཞེ་ན་རྒྱལ་བའི་གསུང་རབ་ལ་བརྟེན་ནས་འབྲས་བུ་དགྲ་
བཅོམ་གྱི་གོ་འཕང་ཐོབ་པར་འདོད་པ་ཐེག་དམན་ཉན་རང་གི་ལམ་དང༌། བྱང་ཆུབ་
ཀྱི་སྤྱོད་པ་ལ་བསྐལ་བ་གྲངས་མེད་གསུམ་སོགས་སུ་སྤྱོད་པའི་མཐར་སངས་རྒྱས་ཀྱི་
གོ་འཕང་ཐོབ་པར་འདོད་པ་མཚན་ཉིད་ཐེག་ཆེན་པ་དང་། ལྷ་སྔགས་ཏིང་ངེ་འཛིན་
གྱི་དམིགས་པ་དང་ལྡན་པས་མ་དག་འཁྲུལ་བའི་སྣང་བ་ཐམས་ཅད་སྦྱངས་ནས་དག་
པ་ལྷའི་རང་བཞིན་དུ་མྱུར་དུ་སྣང་བར་འདོད་པ་ཨ་ནུ་མན་ཆད་ཀྱི་འབྲས་བུའི་ཐེག་
པ་བ་རྣམས་ཏེ། དེ་རྣམས་ནི་དཔེར་ན་སྒྱུ་མ་མཁན་གྱིས་སྤྲུལ་པའི་སྒྱུ་མའི་རྣམ་པ་
མེད་བཞིན་དུ་སྣང་བ་དང་། རི་མོའི་རྣམ་པ་རྣམས་ནི་མཐོ་དམན་མེད་བཞིན་དུ་མཐོ་
དམན་དུ་སྣང་བ་ལྟར་འཁོར་བ་ལས་ངེས་པར་འབྱུང་ཞིང་འབྲས་བུ་མྱང་འདས་ཀྱི་སར་
འཇུག་ཏུ་མེད་པར་རང་བྱུང་ཡེ་ཤེས་ཆེན་པོ་གཅིག་གི་བདག་ཉིད་སྲིད་ཞི་མཉམ་པ་
ཉིད་དུ་གནས་པ་ལ། དེ་ལྟར་མ་རྟོགས་པར་འཁོར་འདས་ལ་བཟང་ངན་བླང་དོར་དུ་
སྣང་བས་རྨུག་པར་བྱས་པ་ཡིས་ཐེག་པ་སོ་སོའི་རྩོལ་སྒྲུབ་ཀྱི་ལམ་ལ་ཞེན་ཅིང་། དེ་
ཡི་དབང་ལཾས་སླར་ཡང་རྟོག་པ་སྐྱེ་ཞིང་འཕེལ་བར་འགྱུར་བས་ན་དེ་དག་ལས་གཞན་
པའི་རྩོལ་མེད་ཡེ་གྲོལ་གྱི་ཐེག་པ་ཨ་ཏི་རྫོགས་ཆེན་གྱི་ལམ་ལ་འཇུག་པར་བྱ་སྟེ། དེ་
ཡང་ཇི་ལྟར་ཞེ་ན་ཨ་ཏི་རྫོགས་པ་ཆེན་པོ་འདི་ནི་ཐེག་པ་ཀུན་གྱི་རྒྱལ་པོ་ཡིན་པས་་་་
ཕྱིར་འོག་མའི་ཐེག་པ་ལྟར་སྤོང་འགོགས་སྦྱོང་བསྒྱུར་གྱི་འཛིན་ཞེན་གང་ཡང་མེད་པས་
བཏང་ངོ་སྟེ་རྩོལ་བར་མི་བྱེད་ལ། དེ་ལྟར་འཛིན་རྩོལ་ཐམས་ཅད་དང་བྲལ་བ་དེ་ནི་
ཆོས་ཉིད་ཇི་བཞིན་པའི་ངང་ལ་གནས་པ་ཡིན་པས་བཞག་གོ་ཞེས་གསུངས་སོ། །
དེ་ཡང་འཇོག་བྱ་འཇོག་བྱེད་ཀྱི་རྩོལ་བ་ལ་ལྟོས་པ་མིན་ཡང་བཏང་སྙོམ་ཆེན་པོ་
ངང་ལས་མི་འདའ་བའི་དོན་ཏེ་དོན་དུ་བཏང་བཞག་ཐམས་ཅད་དང་བྲལ་བའི་རང་་་
བཞིན་དུ་གསུངས་པ་ཡིན་ཏེ། དེ་ལྟ་བུའི་བཏང་བཞག་བྲལ་བའི་གནས་ལུགས་འདུས་
མ་བྱས་པའི་ཡེ་ཤེས་དེ་ལ་ཤེས་ཤིང་རྟོགས་པར་བྱ་བ་དང་བསྒྲུབ་ཅིང་མངོན་དུ་བྱ་བ་
གང་ཡང་མེད་པས་འདོད་ཅིང་ཞེན་པ་མེད་ཅིང་སྤྱོད་ཅིང་ལེན་པ་མེད་ལ། འབྲས་བུ་
- 297-



ལེའུ་ཉི་ཤུ་རྩ་གཉིས་པ།
ལ་ཐོབ་པར་སྨོན་པའི་བྲོད་པ་རྡུལ་ཙམ་ཡང་མི་བསྐྱེད་དོ་ཞེས་བཅོས་བསྒྱུར་དང་བླང་
དོར་གྱི་རེ་དོགས་ཀུན་དང་བྲལ་བ་དེ་རྫོགས་ཆེན་གྱི་དོན་ལ་ཞུགས་པ་ཡིན་གྱིས།
གཞན་དུ་སྤང་བླང་ལ་སོགས་པའི་ཞེན་པ་རྡུལ་ཙམ་ཡོད་ཀྱང་ཨ་ཏིའི་ལམ་དང་འགལ་
བར་གསུངས་ཏེ། ནམ་མཁའི་རྒྱལ་པོ་ལས། ཡེ་ནས་ལྷུན་གྱིས་གྲུབ་པའི་ཐབས་ཆེན་
ལ༑ ༑སྒྱུ་བཅོས་སྤྱོད་པ་ཐབས་ཆེན་མ་ཡིན་ཏེ། །སྒྱུ་འཆང་ཐབས་ཀྱིས་བཅོས་དང་
མ་བྲལ་ན། །མི་རྟོག་ཐབས་ཆེན་དེ་ཡི་ཅི་ཞིག་བྱ། །ཞེས་པ་ལྟར་རོ། །བཞི་བ་སེམས་
ཉིད་ཨ་ཏི་མ་བཅོས་རྣལ་དུ་བཞག་ཐབས་འབྲས་བུ་དང་བཅས་པ་ལ་གསུམ་སྟེ། ཁྱུང་
ནམ་མཁར་ལྡིང་བའི་དཔེས་ཐ་མལ་ཤེས་པ་རང་འགྲོས་བཏང་བཞག་མེད་པར་བཞག་
ཚུལ། དེ་ཉིད་གོམས་པ་ལས་གནས་སྐབས་སྤྱན་དང་མངོན་ཤེས་ལ་སོགས་པའི་དྲོད་
རྟགས་འཆར་ཚུལ། ཤིན་ཏུ་གོམས་པ་ལས་སེམས་ཉིད་གཞི་ཐོག་ཏུ་ཕེབ་ཚུལ་ལས་ཆོས་
སྐུ་ཏིང་ངེ་འཛིན་གྱི་རྒྱལ་པོ་དང་ལོངས་སྤྲུལ་སྣང་བའི་རྒྱ་མཚོ་ཀུན་ཏུ་བཟང་པོའི་ཐོབ་
ཚུལ་ལོ། །
དང་པོ་ནི། དཔེར་ན་འདབ་ཆགས་མཁའ་ལྡིང་རྒྱལ་པོ་ཁྱུང་ཆེན་ནམ་མཁའ་ལ་ལྡིང་
ནས་འགྲོ་བ་ཡི་ཚེ་ན་འདབ་གཤོག་སྤྲོ་བསྡུ་མེད་ཅིང་མཁའ་དབྱིངས་ལམ་དུ་བདེ་བ་་
དང་༑ ཐམས་ཅད་ཁོབས་འོག་ཏུ་ཆུད་ཅིང་ཀླུ་རྣམས་ཟིལ་གྱིས་གནོན་པ་དང་། ཕྱི་རྒྱ་
རླབས་ཀྱིས་གཅོད་ཅིང་གཡང་སར་ལྟུང་དོགས་མེད་པ་བཞིན་དུ། ཨ་ཏི་རྫོགས་པ་
ཆེན་པོའི་རྣལ་འབྱོར་པ་རྣམས་ཀྱིས་ཐ་མལ་གྱི་ཤེས་པ་འདི་ལ་བཅོས་བསྒྱུར་སྤུ་ཙམ་
མེད་པར་རང་འགྲོས་སུ་བཏང་བ་ལས་དམིགས་པའི་ཡུལ་མ་གྲུབ་པས་ཕར་སྤྲོ་ཞིང་་་
བཏང་བ་མེད་ཅིང་། །འཛིན་པའི་རྟོད་ཕུར་བུད་པས་ནང་དུ་དམིགས་ཤིང་བསྡུ་བ་
མེད་པར་བྱར་མེད་ལམ་དུ་བདེ་བ་དང་། ཐམས་ཅད་རིག་པའི་ཀློང་དུ་འུབ་ཆུབ་ཅིང་
མཚན་རྟོག་ཟིལ་གྱིས་གནོན་པ་དང་། འཁོར་པའི་གཡང་ས་ཆོད་པས་ལྟུང་བའི་ཉམ་
ང་མེད་པ་དང་། འབྲས་བུ་ལ་ཐོབ་རེ་མེད་པས་ལམ་ལ་སྟོར་བར་མི་དོགས་པ་སྟེ། དེ་
- 298 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཉིད་ཀྱི་ཕྱིར་ན་བཟའ་བའམ་གཟའ་གཏད་དང་རྩོལ་བ་ཐམས་ཅད་ངང་གིས་ཞི་ཞིང་
མེད་པས་མ་བཅོས་ཤུགས་འབྱུང་གི་སྤྱོད་པ་ཐམས་ཅད་ཅི་ཤར་ཆོས་ཉིད་ཀྱི་རོལ་པར་
སྤྱོད་པར་གསུངས་ཏེ། རྩེ་མོ་བྱུང་རྒྱལ་ལས། ཁྱུང་ཆེན་གཤོག་རྫོགས་མཁའ་ལ་ལྡིང་
བ་བཞིན། །ཆུ་རླུང་རི་བྲག་གྱེན་ཐུར་ཉམ་མི་ང་། །བར་སྣང་ནམ་མཁའི་ཁམས་ཀུན་
ལམ་དུ་བདེ། །གང་དུ་དམིགས་པའི་ས་ཀུན་གཅོད་པར་བྱེད། །དེ་བཞིན་ཡེ་ནས་བློ་
སྦྱངས་རྣལ་འབྱོར་ཐུགས། །བྱང་ཆུབ་སྙིང་པོར་འགྲོ་བའི་སྐལ་ལྡན་ནོ། །སངས་རྒྱས་
མངོན་དུ་གྲུབ་པའི་མན་ངག་ཅན། །བྱང་ཆུབ་སེམས་རྟོགས་ཡོན་ཏན་ཁྱད་པར་་་་་
འཕགས། །བདག་དང་གཞན་དོན་ལྷུན་གྲུབ་མ་སྤངས་པ། །སྤྱོད་པ་རྒྱ་མཚོ་སྣ་ཚོགས་
ཅི་བདེར་སྤྱོད། །ཅེས་སོ། །
གཉིས་པ་ནི། འདི་ལྟར་དཔེར་ན་རྒྱ་མཚོ་ཆེན་པོ་ནི་རྙོགས་མ་མེད་པས་དྭངས་ཤིང་
གཏིང་ཟབ་པ་དང་། །རླབས་མི་ཟད་ཅིང་འཕེལ་འབྲི་མེད་པ་དང་། །རྒྱ་ཆེ་ཞིང་ནོར་
བུ་རིན་པོ་ཆེའི་འབྱུང་གནས་སུ་གྱུར་བ་བཞིན་དུ་སྙིང་པོ་བྱང་ཆུབ་ཀྱི་སེམས་ནི་རང་
བཞིན་གྱིས་འོད་གསལ་ཞིང་ཀུན་གྱིས་རྟོགས་པར་དཀའ་བ་དང་། ཡོན་ཏན་མི་ཟད་
ཅིང་འཕེལ་འབྲི་མེད་པ་དང་། མཐའ་དབུས་དང་བྲལ་བས་རྒྱ་ཆེ་བ་དང་། འདོད་པ་
ཐམས་ཅད་སྐོང་བའི་བདག་ཉིད་དུ་ཡེ་ནས་གནས་པ་ལ་བཅོས་བསྒྱུར་སྤང་བླང་མེད་
པའི་གནད་ཀྱིས་གོམས་པར་བྱས་ན་རིག་རྩལ་སོ་སོར་རྟོག་པའི་རྩལ་ལས་ཟབ་པ་
དང་རྒྱ་ཆེ་བའི་ཆོས་རྣམས་སྣ་ཚོགས་པ་ཀློང་རྡོལ་དུ་འབྱུང་བར་འགྱུར་བས་འགྲོ་བའི་
ཁམས་ལ་ཆོས་ཀྱི་ཆར་ཆེན་པོ་འབེབ་པར་བྱེད་པ་དང་། གཏིང་རྫོགས་ལས། རྣལ་
འབྱོར་དམ་པ་སྐྱེས་མཆོག་དམ་ཅན་ལ། རྟོགས་པས་བར་མ་ཆོད་པས་ཡེ་ཤེས་ཀློང་། །
མཉམ་ཉིད་མཐར་ཕྱིན་ལམ་ཆེན་ཀུན་བསྒྲལ་བས། །ཅི་སྤྱོད་ཏིང་འཛིན་ལས་ནི་མ་
ཉམས་ཀློང་། །གོམས་པའི་ཀློང་དུ་ཤིན་ཏུ་གསལ་འགྱུར་ཏེ། །རྒྱལ་བའི་དགོངས་པ་
ཆོས་ཉིད་རང་བྱུང་ཀློང་། །བདག་གཞན་གཉིས་སུ་མཐོང་བ་ཅི་ཡང་མེད། །དེ་ཕྱིར་
ཀློང་གསུམ་ལྡན་པའི་ཡེ་ཤེས་བཤད། །ཅེས་གསུངས་པ་ལྟ་བུའི་ཡེ་ཤེས་གསུམ་ལྡན་
- 299 -



ལེའུ་ཉི་ཤུ་རྩ་གཉིས་པ།
གྱི་ཀློང་ངམ་ཏིང་ངེ་འཛིན་ཉམས་པ་མེད་པའི་ཀློང་ངམ་རྩལ་ལས་སྤྱན་ལྔ་དང་མངོན་
ཤེས་དྲུག་དང་གཟུངས་དང་ཏིང་ངེ་འཛིན་ལ་སོགས་པའི་ཡོན་ཏན་གྱི་ཚོགས་གྲངས་
དང་ཚད་གཞལ་དུ་མེད་པས་ནམ་མཁའི་མཐའ་དང་མཉམ་པ་འབྱུང་ཡང་། རིག་
གདངས་མ་འགགས་པའི་རྩལ་སྣང་རང་ཤར་ཙམ་ལས་ཡོན་ཏན་དེ་དག་བསྡུ་བའི་་་
གནས་སམ་ཁོང་དུ་ཆུད་པར་བྱ་བའི་གནས་སུ་ངེས་པར་བཟུང་ཞིང་ཞེན་པ་དང་དེས་
རློམ་སེམས་པ་ཡང་རྡུལ་ཙམ་མེད་པའོ། །
གསུམ་པ་ནི། དེ་ལྟར་རྫོགས་ཆེན་བྱ་རྩོལ་བྲལ་བའི་དོན་ལ་ཤིན་ཏུ་གོམས་པ་མཐར་
ཕྱིན་པས་སེམས་ཉིད་གཞི་ཐོག་ཏུ་ཕེབ་པའམ་བྱང་ཆུབ་སྙིང་པོར་ཕྱིན་པའི་དེ་མ་ཐག་
ཏུ་རང་གནས་ཆོས་སྐུའི་དགོངས་པ་ལ་མཉམ་རྗེས་ཀྱི་དབྱེ་བ་མེད་པར་ཆོས་ཉིད་ཀྱི་
ངང་ལས་རྟག་ཏུ་གཡོ་བ་མེད་པས་ཏིང་ངེ་འཛིན་ཐམས་ཅད་ཀྱི་ཕུལ་དུ་ཕྱིན་པའི་རྒྱལ་
པོ་ཆེན་པོ་འབྱུང་ཞིང་ཆོས་སྐུ་འདུས་མ་བྱས་པ་སྐྱེ་འཆི་འཕོ་འགྱུར་མེད་པའི་དོན་མངོན་
དུ་འགྱུར་བར་གསུངས་ལ། དེ་ལྟ་བུའི་ཏིང་ངེ་འཛིན་དེ་ལ་མཚན་གྱི་རྣམ་གྲངས་ཡང་།
མི་གནས་པའི་ཏིང་ངེ་འཛིན་དང་། མི་རྟོག་པའི་ཏིང་ངེ་འཛིན་དང་། ཐམས་ཅད་མཁྱེན་
པའི་ཏིང་ངེ་འཛིན་དང་། སྣང་བ་མེད་པའི་ཏིང་ངེ་འཛིན་དང་། ཐོད་རྒལ་གྱི་ཏིང་ངེ་
འཛིན་དང་། སྣང་བ་ཆེན་པོའི་ཏིང་ངེ་འཛིན་ཞེས་ཀྱང་གསུངས་སོ། །དེ་ལྟར་ཆོས་
སྐུའི་དགོངས་པ་མངོན་དུ་གྱུར་པའི་ཚེ་ན། ཀློང་ཆེན་རབ་འབྱམས་ལས། མི་སྣང་
རྒྱུན་གྱི་ཆོས་སྐུ་དང་། །སྣང་བ་གཟུགས་སྐུའི་ཐུགས་རྗེ་ཡང་། །རྒྱུན་ཆད་མེད་པར་
འབྱུང་བའི་ཕྱིར། །ནམ་མཁའི་ཀློང་ནས་ཆོ་འཕྲུལ་བཞིན། །ཞེས་གསུངས་པ་ལྟར་
ཆོས་སྐུའི་དགོངས་པ་ལས་མ་གཡོས་བཞིན་དུ་དེའི་རྩལ་སྣང་ལོངས་སྐུ་དང་སྤྲུལ་སྐུའི་
རོལ་པ་ཚད་མེད་པ་རྒྱ་མཚོ་ཆེན་པོ་ལ་གཟའ་སྐར་བཀྲ་བ་བཞིན་དུ་འགག་མེད་དུ་
འཆར་ཞིང་འགྲོ་བའི་དོན་རྟག་ཁྱབ་ལྷུན་གྲུབ་ཆེན་པོའི་ཚུལ་དུ་མཛད་ན་ཡང་། རྣམ་
རྟོག་གི་སྤྲོས་པ་དང་བྱ་བྱེད་རྩོལ་པ་མེད་པར་མི་རྟོག་མཉམ་པ་ཆེན་པོའི་ངང་ལས་་་་
- 300 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྩོལ་མེད་དུ་ཤར་བས་ནམ་མཁའི་མཐའ་ལྟར་རྒྱ་ཆེ་ཞིང་ཡངས་པ་སྟེ། དེ་ཡང་མ་་་
དག་པའི་ཆོས་ཞིག་སྤངས་ནས་གདོད་དག་པ་མངོན་དུ་ཐོབ་པ་ལྟ་བུ་མིན་པར་ཆོས་་་
འདི་དག་ཐམས་ཅད་གདོད་ནས་ཀུན་ཏུ་བཟང་པོའི་ངོ་བོར་སངས་རྒྱས་པས་སྤྱོད་ཡུལ་
ཐམས་ཅད་ཡོངས་སུ་དག་པར་གནས་པ་ལ་སྐྱེ་ཞིང་འབྱུང་བ་དང་འཕོ་ཞིང་འགྱུར་་་་
བའི་ཆོས་སུ་གྲུབ་པ་མེད་པར་ཡེ་ནས་སངས་རྒྱས་པའི་དོན་དེ་རྣལ་འབྱོར་བས་མངོན་
དུ་རྟོགས་པ་ཙམ་སྟེ། རྩེ་མོ་བྱུང་རྒྱལ་ལས། སེམས་ཅན་ཐམས་ཅད་བྱང་ཆུབ་སྙིང་
པོ་ལ། །རང་གི་སེམས་ཉིད་སངས་རྒྱས་མངོན་སུམ་ན། །གཞན་ནས་བསྒྲུབ་པའི་རྒྱལ་
བ་རྡུལ་ཙམ་མེད། །འགྲོ་བ་སྐལ་ལྡན་རྣམས་ཀྱི་དོན་ཙམ་དུ། །བསྒོམ་ཞིང་བསྒྲུབ་
པའི་ཐ་སྙད་ལུང་དུ་བསྟན། །དེ་ལྟ་བས་ན་མི་འགྲུབ་གང་ཡང་མེད། །དེ་ལྟ་དེ་བཞིན་
ཆོས་ཀྱི་དབྱིངས་རིག་ན། །མ་རིག་རྣམས་ལ་སྙིང་རྗེ་ཆེན་པོ་སྐྱེ། །སྙིང་རྗེ་སྐྱེས་ནས་སྒྱུ་
མའི་ཏིང་འཛིན་གྱིས། །འགྲོ་དོན་ཐབས་ལ་སྤྱོད་པ་སྣ་ཚོགས་སྟོན། །བདག་དང་གཞན་
དུ་རྟོག་པ་མེད་པའི་ཕྱིར། །ཡེ་ནས་གཉིས་མེད་དོན་གཅིག་ཆོས་ཀྱི་སྐུ། །ཆོས་སྐུ་སྐྱེ་
མེད་རྟོགས་ནས་འགྲོ་དོན་དུ། །སྐྱེ་བའི་ཆོ་འཕྲུལ་ཡང་ནས་ཡང་དུ་བསྟན། །མཛད་
པ་བཅུ་གཉིས་འགྲོ་དོན་མཐར་ཕྱིན་པ། །ཅིར་ཡང་འགྱུར་བའི་གཟུགས་ཅན་སྤྲུལ་པའི་
སྐུ། །ཐུགས་རྗེ་ཆོ་འཕྲུལ་སྣ་ཚོགས་ཅིར་ཡང་གསལ། །ཐུགས་རྗེའི་སྤྲུལ་པས་གདུལ་
བྱ་ཀུན་འདུལ་པས། །སྒྱུ་མའི་བློ་ལྡན་རློམ་སེམས་རྡུལ་ཙམ་མེད། །ཅེས་གསུངས་པ་
བཞིན་ནོ། །
གསུམ་པ་དོན་བསྡུ་བ་ལ་བཞི་སྟེ། ཐེག་བརྒྱད་ཀྱི་རང་བཞིན་སྤང་བླང་དུ་བསྟན་པ།
རྫོགས་ཆེན་རོ་གཅིག་ཏུ་རྟོགས་པ་ལ་དགེ་སྡིག་ཆོས་ཉིད་དུ་འཆར་ཚུལ། དྲན་བསམ་
སྐྱེ་མེད་དུ་སྒོམ་པས་རྣལ་དོན་ཆོས་ཉིད་དུ་མི་མཐོང་བ། སེམས་ཉིད་ཆོས་སྐུ་ཡིན་པས་
ཀུན་ལ་ཁྱབ་ཀྱང་མ་རྟོགས་པ་ཉིད་རྫོགས་ཆེན་སྤྱོད་པའི་རྣལ་འབྱོར་པ་ལ་མངོན་སུམ་
དུ་སྣང་ཚུལ་ལོ། །དང་པོ་ནི། འདི་ལྟར་སེམས་ཅན་རྣམས་ཡེ་ནས་འཁྲུལ་མ་མྱོང་པར་
སྙིང་པོ་བྱང་ཆུབ་ཀྱི་ཀློང་དུ་སངས་རྒྱས་པ་ཡིན་པ་ལ། ཕྱི་ནང་སྣང་སྲིད་ཀྱི་ཆོས་འདི་
- 301 -



ལེའུ་ཉི་ཤུ་རྩ་གཉིས་པ།
དག་ས་བོན་མྱུ་གུ་ལ་སོགས་པ་རྒྱུ་དང་འབྲེལ་བ་དྲུག་དང་ས་ཆུ་མེ་རླུང་ལ་སོགས་པ་
རྐྱེན་དང་འབྲེལ་བ་དྲུག་སྟེ་ཕྱིའི་རྟེན་འབྲེལ་བཅུ་གཉིས་དང་མ་རིག་པ་ནས་རྒ་ཤིའི་
བར་གྱི་ནང་གི་རྒྱུ་རྐྱེན་རྟེན་འབྲེལ་ཡན་ལག་བཅུ་གཉིས་པོ་ཡི་དབང་གིས་འཁྲུལ་བ་
སྣང་ཚུལ་དང་། དེ་ཉིད་ལྡོག་པའི་ཕྱིར་དུ་ཐེག་པ་བརྒྱད་ཀྱི་ཆོས་བསྟན་པ་ཐམས་ཅད་
རྩོལ་མེད་ཡེ་གྲོལ་གྱི་གཤིས་ལུགས་སྙིང་པོ་རང་བྱུང་གི་ཡེ་ཤེས་རྒྱུ་རྐྱེན་དང་བྲལ་བ་
ཁོང་དུ་མི་ཆུད་པར་དེ་ལྟ་མ་ཡིན་ནོ་ཞེས་སྐུར་པས་སྤོང་བར་བྱེད་པ་དང་བརྟགས་པས་
སྒྲོ་འདོགས་པ་རྣམས་ཀྱི་ཆེད་དུ་རྒྱུ་འབྲས་སྤང་བླང་ཅན་དུ་བཤད་པ་ཡིན་པས། དེ་ལྟ་
བུའི་གདུལ་བྱ་འཁྲུལ་པ་ཅན་རྣམས་ཀྱི་དོན་དུ་ལམ་ལ་རིམ་གྱིས་འཇུག་པའི་སྒོ་ཙམ་
དུ་བསྟན་པ་ལས་རང་རིག་པ་བྱང་ཆུབ་ཀྱི་སྙིང་པོ་ནི་རྒྱུ་རྐྱེན་རྩོལ་བསྒྲུབ་ལ་ལྟོས་པ་མེད་
པོར་གཞི་རྫོགས་འཕོ་འགྱུར་བྲལ་བའི་རང་བཞིན་དུ་རྫོ་གས་ཆེན་གྱི་གཞུང་ནས་ཇི་་་
ལྟར་བསྟན་པ་ལྟར་ཡང་རབ་ཨ་ཏིའི་སྐལ་བ་དང་ལྡན་པའི་མཁས་པ་དོན་གྱི་གནས་
ལུགས་མཐར་ཐུག་པ་རྟོགས་པར་ནུས་པའི་བློ་གྲོས་དང་ལྡན་པས་དེ་ཇི་ལྟ་བ་བཞིན་
དུ་ཤེས་པར་གྱིས་ཤིག་ཅེས་པ་སྟེ། ཁྱུང་ཆེན་ལས། འཁྲུལ་བ་རྣམས་ཀྱི་སྒོ་ཙམ་ཉིད་
དུ་ནི། །ཚིག་དང་ཡི་གེར་སྟོན་པས་བཤད་པ་ཡིན། །རང་རིག་བྱང་ཆུབ་སྙིང་པོ་ཆོས་
ཀྱི་དབྱིངས། །ཆོས་དབྱིངས་གཞན་ནས་མི་རྙེད་དེ་བཞིན་ཉིད། །མཁས་པ་རྣམས་
ཀྱིས་དེ་བཞིན་ཤེས་པར་གྱིས། །ཞེས་གསུངས་སོ། །
དེས་ན་འདི་ལྟར་འགྲོ་བ་རྒྱུད་དྲུག་ཏུ་སྐྱེ་ཤིའི་ཁ་བརྒྱུད་ཅིང་འཁྲུལ་སྣང་གི་དུཁ་ལ་
སྤྱོད་པ་ལྟར་སྣང་བའི་འགྲོ་བ་མ་ལུས་པ་ཡང་དང་པོའི་ལམ་དུ་སྟེ་དང་པོར་གང་ལས་
སྣང་བའི་གཞི་ཆོས་ཉིད་འགྱུར་བ་མེད་པའི་ངང་ལས་སྐད་ཅིག་ཀྱང་གཡོ་མ་མྱོང་བར་
ཤེས་པར་བྱ་བ་ནི་གནས་ལུགས་མཐར་ཐུག་པ་རྫོགས་པ་ཆེན་པོའི་དགོངས་པ་མ་་་་
ནོར་བ་ཡིན་མོད། འོན་ཀྱང་དེ་ལྟར་མ་རྟོགས་པར་འདོད་པའི་ཡུལ་ལྔ་ལ་ཆགས་སྡང་
རང་མཚན་པར་སྤྱོད་པའི་འགྲོ་བ་རྣམས་ལ་དམིགས་པ་མེད་པའི་སྙིང་རྗེའི་ཐུགས་་་་
- 302 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྒྱུད་བརླན་པའི་རྒྱལ་བ་ཐབས་ལ་མཁས་པས་གདུལ་བྱའི་བློ་དང་འཚམས་པར་ཐེག་
པ་རིམ་གྱིས་མ་བསྟན་ན། དབང་པོ་དམན་པའི་རིགས་ཅན་རྣམས་ཀྱིས་དང་པོ་ནས་
རྫོགས་ཆེན་བྱར་མེད་ཀྱི་དོན་རྟོགས་དཀའ་བ་ལ་དགོངས་ནས་གདུལ་བྱ་རང་རང་ཐེག་
པ་གོང་དུ་དགའ་བར་སྟེ་མོས་པ་དང་མཐུན་པར་བྱང་ཆུབ་ཀྱི་ལམ་ལ་སྤྱོད་པའི་ཚུལ་
སྟོན་པའི་ཐེག་པ་འོག་མ་ཐམས་ཅད་རྫོགས་པ་ཆེན་པོའི་ལམ་སྟེགས་མིན་པ་མེད་ལ།
སྤང་བླང་དང་བཅས་པའི་ལམ་དེ་དག་གིས་བྱར་མེད་ཡེ་བབ་སོར་བཞག་གི་དོན་་་་་
དངོས་སུ་རྟོགས་པར་མི་ནུས་པས་ན་མཐར་ཐུག་རྫོགས་ཆེན་ལ་འཇུག་པར་བྱ་དགོས་་་
ཏེ༑ འཕགས་ལམ་བཀོད་པའི་རྒྱུད་ལས། གནས་ལུགས་དེ་ནི་འདུས་མ་བྱས། །འབྲས་
བུ་སྐུ་གསུམ་མཐའ་རུ་ཐུག །རྒྱུ་འབྲས་གཉིས་ལ་མི་ལྟོས་དང་། །བྱས་པའི་ཆོས་ཀྱི་
སངས་མི་རྒྱ། །ཡེ་ནས་གནས་པའི་དོན་རྟོགས་ན། །མ་བྱས་ཆོས་ཀྱི་སངས་རྒྱས་དང་། །
ཅིག་ཆར་འཇུག་པའི་ལམ་ཡིན་པས། །ངེས་དོན་ཕྱིན་ཅི་མ་ལོག་པའོ། །ཞེས་པ་ལྟར་
གཉིས་པ་ནི། དེས་ན་རྫོགས་པ་ཆེན་པོའི་དགོངས་དོན་ཇི་བཞིན་པ་ཆོས་ཐམས་ཅད་
རང་བྱུང་རིག་པའི་ངང་དུ་གཉིས་མེད་རོ་གཅིག་ཏུ་རྟོགས་པའི་ཚེ་ན་རྒྱུ་འབྲས་བླང་དོར་
གང་ལའང་ལྟོས་པ་མེད་དེ། འདི་ལྟར་སེམས་ཅན་སྟོང་ཕྲག་མང་པོའི་སྲོག་གཅོད་པར་
བྱེད་པ་ཤན་པའི་ལས་བྱེད་པ་དང་། འདོད་ལོག་གི་ལས་ལ་རྟག་ཏུ་ཞུགས་པ་སྨད་
འཚོང་གི་ལས་བྱེད་པ་དང་། ཕ་མ་གསོད་པ་སོགས་མཚམས་མེད་པ་ལྔ་དང་ཉེ་བའི་
མཚམས་མེད་པ་ལྔ་ལ་སོགས་ཤིན་ཏུ་ལྕི་བའི་ལས་བཅས་པ་དང་། རང་བཞིན་གྱི་ཁ་
ན་མ་ཐོ་བ་འཇིག་རྟེན་དཀར་ཕྱོགས་རྣམས་དང་ཐེག་པ་འོག་མ་པ་རྣམས་ཀྱིས་སྤོང་
བར་བྱེད་པའི་ལོག་སྤྱོད་མི་དགེ་བའི་ལས་རྣམས་ཀྱང་དོན་ལ་མིང་ཙམ་ཡང་མ་གྲུབ་
པར་རིག་སྟོང་འགྱུར་བ་མེད་པ་ཆོས་ཉིད་སྐྱེ་བ་མེད་པའི་ཀློང་དུ་གཉིས་མེད་ཡེ་ཤེས་
ཆེན་པོའི་ངོ་བོར་ཡོངས་སུ་རྫོགས་པ་ཡིན་ཏེ། ཡེ་ཤེས་ནམ་མཁའ་དང་མཉམ་པའི་
རྒྱུད་ལས། ད་ཡང་འདུས་པའི་སྙིང་པོ་ཉོན། །ངོ་བོ་ཉིད་ཀྱི་སྐུ་ཤེས་པས། །མི་ལེན་
- 303-



ལེའུ་ཉི་ཤུ་རྩ་གཉིས་པ།
མི་སྤང་ཡེ་མཉམ་ཕྱིར། །རེ་དོགས་མེད་པས་རང་བྱུང་སྐུ། །དེ་ཕྱིར་ཀུན་བཟང་གདལ་
བ་ལ། །གང་ཡང་མི་འགག་རོལ་པར་ཤར། །སྲོག་གཅོད་མ་བྱིན་ལེན་པ་དང་། །མི་
ཚངས་སྤྱོད་དང་རྫུན་དུ་སྨྲ། །མཚམས་མེད་ལ་སོགས་སྡིག་བྱས་ཀྱང་། །ཉེས་པར་མི་
འགྱུར་དཔལ་དུ་ཆེ། །སྟོང་གསུམ་མ་ལུས་ཚིག་གྱུར་ཀྱང་། །ནམ་མཁའ་མེ་ཆུས་མི་
ཚུགས་འདྲ། །ཞེས་གསུངས་པ་དེ་ལྟ་བུའི་ཕྱིར་ན་ལས་ཉོན་རྣམ་རྟོག་གི་བདུད་ཐམས་
ཅད་འཇོམ་པར་བྱེད་པ་ཆོས་ཉིད་ཀྱི་རྩིས་ཐེབ་པས་ཡེ་ནས་རྣམ་པར་དག་པ་འགྱུར་
བའི་ཟུག་རྔུ་གང་ཡང་མེད་པས་བདེ་བ་ཆེ་བའམ་ཆེན་པོ་རང་བྱུང་ཟག་པ་མེད་པའི་ཡེ་
ཤེས་ལས་གཞན་དུ་གྱུར་པ་རྡུལ་ཙམ་ཡང་མེད་པས་དགེ་སྡིག་ཐམས་ཅད་ཆོས་ཉིད་
མཉམ་པ་ཆེན་པོའི་ཀློང་དུ་ལ་བཟླ་བར་བྱེད་པ་ཉིད་དོ། །
ཁྱུང་ཆེན་ལས། ཕྱི་དང་ནང་མེད་ཡེ་ཤེས་ཡངས་བའི་མཁའ། །དུས་གསུམ་དུས་
མེད་གཅིག་སྟེ་ཁྱད་པར་མེད། །སྔོན་མེད་ཕྱིས་མེད་གདོད་ནས་དག་པ་ཡིན། །ལྟ་བས་
བལྟར་མེད་ལྟ་བའི་ཚིག་ལས་འདས། །ཡིད་ཀྱིས་འཇོགས་མེད་སྒོམ་པ་ཆེན་པོའི་
ཀློང་། །གདོད་ནས་དག་པའི་བདུད་རྩི་དེ་ལྟར་གནས། །རྣམ་རྟོག་འཁོར་བ་བཅད་པ་
དེ་ཡི་ལས། །རྒྱུ་འབྲས་རོ་གཅིག་མཉམ་གནས་མཆོག་ཏུ་གནས། །གང་ལའང་མི་
གནས་བྱང་ཆུབ་སེམས་ལ་གནས། །རྒྱུ་དང་རྐྱེན་ལས་མ་བྱུང་སྐྱེ་ཤི་མེད། །རང་་་་
བཞིན་འོད་གསལ་བདུད་རྩི་ཆེན་པོ་འདི། །སུ་ཡིས་རྟོགས་པས་དངོས་གྲུབ་ཆེན་པོར་
གསུངས། །ཞེས་དང། མདོ་བཅུ་ལས། ཤན་པ་སྨད་འཚོང་མཚམས་མེད་བྱེད་པ་དེ། །
འཇིག་རྟེན་ཁ་ན་མ་ཐོ་སྤངས་པ་ཡིན། །དེ་ཉིད་ཡོངས་སུ་རྫོགས་པའི་བདུད་རྩི་སྟེ། །
བདེ་བ་ཆེན་པོ་ཉིད་དང་དབྱེར་མེད་ཕྱིར། །རྣམ་པར་མི་རྟོག་སྙིང་པོ་ཞེས་ཀྱང་བྱ། །
ཞེས་གསུངས་ལ། དེ་ཉིད་ཐེག་པ་དམན་པའི་རིག་ཅན་རྣམས་ཀྱིས་ཤིན་ཏུ་རྟོགས་
པར་དཀའ་བས་གསང་བ་མཆོག་གི་དམ་ཚིག་ཏུ་བསྟན་པ་དང་སྐལ་ལྡན་རྣམས་ལ་་་
མི་འདོར་བར་གདམས་པ་ཡང་། ལྔ་མ་ལས། བསམ་གཏན་བརྗོད་མེད་མཆོག་གི་
- 304 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བདུད་རྩི་འདི། །ཕལ་གྱིས་མི་ཐོབ་རིས་སུ་ཆད་མེད་དོ། །རྣམ་པ་ཅན་ལ་ཤིན་ཏུ་གསང་
པོར་འགྱུར། །བལྟ་ཡང་མི་དགོས་ལྟ་བ་མཆོག་ཏུ་གྲགས། །ཅི་སྤྱོད་མི་རྟོག་སྐྱེ་བ་འདི་
ཡི་དོན། །ཉམ་ང་སྐྱོན་གྱིས་མི་སྒྲིབ་འདི་ཡི་ལམ། །གཙང་སྨེའི་བློ་རྟོག་བོར་ནས་དོན་
ལ་བསྙེགས། །མ་སྲིང་ཀུན་སྦྱོར་མཚམས་མེད་ཀུན་སྤྱོད་ཅིང་། །ཆ་ཤས་ཕྲ་བའང་མ་
རིག་ཉན་ཐོས་ནི། །ཤིན་དུ་གསང་བ་འདི་ནི་དམ་ཚིག་མཆོག །ཆུ་སྲིན་རྫས་འཛིན་
ཚུལ་དུ་མི་གཏོང་ན། །ཁྱད་པར་གྱུར་པའི་བདུད་རྩི་མཆོག་ཉིད་གྲུབ། །ཅེས་གསུངས་
སོ༑ ༑གསུམ་པ་ནི། གོང་དུ་བསྟན་པའི་སྤྱོད་པ་དེ་དག་ལས་གཞན་ཡང་སྣང་སྲིད་
འཁོར་འདས་ཀྱིས་བསྡུས་པའི་ཆོས་ཐམས་ཅད་ཀྱང་ཆོས་ཉིད་བདེ་བ་ཆེན་པོ་བྱང་ཆུབ་
སེམས་ཀྱི་རང་བཞིན་ལས་གཞན་དུ་མེད་པའི་རྒྱུ་མཚན་དེ་བས་ན་ཆོས་ཐམས་ཅད་
ཀྱི་རང་བཞིན་བྱང་ཆུབ་སེམས་ཀྱི་ངོ་བོ་གདོད་ནས་སྐྱེ་བ་མེད་པ་དེ་ཡི་རང་བཞིན་དུ་
གྲུབ་ཟིན་པ་ཡིན་པས། ད་ཆོས་ཉིད་སྐྱེ་བ་མེད་པའི་དོན་དེ་བསྒོམ་བསྒྲུབ་རྩོལ་པའི་
ཐབས་ཀྱིས་ཆོས་ཉིད་ཡེ་ནས་རང་ལ་གནས་པའི་དོན་གཞན་ནས་བཙལ་བ་དང་་་་
རྟོགས་སུ་རེ་བ་ནི་དཔེར་ན་ནམ་མཁས་མ་ཁྱབ་པ་གང་ཡང་མེད་པས་རང་ཉིད་ཀྱང་
ནམ་མཁའི་ཀློང་ན་གནས་བཞིན་དུ་ནམ་མཁའ་གཞན་དུ་བཙལ་བ་དང་འདྲ་ལ། རྒྱུ་
རྐྱེན་རྩོལ་སྒྲིབ་ལ་སོགས་པ་གཞན་ལ་ལྟོས་པའི་སྒོ་ནས་ལས་ཉོན་མ་རིག་པའི་བསྒྲིབ་
པ་བསལ་ནས་ཆོས་ཉིད་བདེ་བ་ཆེན་པོ་གསར་དུ་ཐོབ་པར་འདོད་པ་ནི་མེ་ཡིས་མེ་
གསོད་པར་འདོད་པ་དང་འདྲ་སྟེ་གྲུབ་འབྲས་ཐོབ་པ་མེད་པས་ཤིན་ཏུ་དཀའ་བའི་་་་
ལས་ལ་བརྩོན་པར་བྱེད་པའོ། །
བཞི་པ་ནི། འདི་ལྟར་སེམས་ཅན་རྣམས་ཀྱི་རྒྱུད་ཀྱི་ཐ་མལ་གྱི་ཤེས་པ་སྤུ་མ་བརྗེས་་
མདོག་མ་བསྒྱུར་བ་འདི་ཀ་ཆོས་ཉིད་རྣམ་པར་མི་རྟོག་པའི་ཡེ་ཤེས་སྙིང་པོ་བྱང་ཆུབ་
སེམས་ཀྱི་རང་བཞིན་ཡིན་པས་འདི་ཉིད་སེམས་ཅན་ཡོངས་ཀྱི་རྒྱུད་ལ་སྦས་ཤིང་གབ་
པ་མེད་ཀྱང་རང་གསང་ཐབས་ཀྱིས་ཆོད་ནས་མ་རྟོགས་པ་ཉིད། རྫོགས་པ་ཆེན་པོའི་
དོན་ལ་ཐེ་ཚོམ་དང་བྲལ་བའི་རྣལ་འབྱོར་པ་གང་གིས་ཅི་ཡང་མི་ལེན་གང་ཡང་མི་་་
- 305 -



ལེའུ་ཉི་ཤུ་རྩ་གསུམ་པ།
སྤོང་བར་རེ་དོགས་རྩོལ་སྒྲུབ་དང་བྲལ་བར་གནས་པ་ནི་བྱང་ཆུབ་ཀྱི་སྤྱོད་པ་མ་ནོར་
བ་ཡིན་པས། དེ་ལྟ་བུའི་སྐལ་བ་དང་ལྡན་པ་རྣམས་ལ་ཆོས་ཉིད་རྣམ་པར་མི་རྟོག་པའི་
ཡེ་ཤེས་ཆོས་སྐུ་རང་གནས་ཀྱི་དགོངས་པ་དུས་དང་རྣམ་པ་ཀུན་ཏུ་རང་བཞིན་གསལ་
འགྲིབ་མེད་པར་རྟག་དུ་གནས་པ་ཡིན་ཏེ། ཀུན་ཏུ་བཟང་པོ་རིག་པ་རང་གི་རྩལ་ཤར་
པའི་རྒྱུད་ལས། རིན་ཆེན་གླིང་དང་ཉི་མ་ལྟར། །རང་གསལ་འགག་མེད་རྟོག་དང་
བྲལ། །འཁོར་བའི་གནས་ཉིད་ཡེ་སངས་རྒྱས། །རང་སེམས་རིག་པ་གང་སྣང་བ། །
བསམ་པ་ཅི་འགྱུས་ཡེ་ཤེས་ངང་། །ལྷུན་གྲུབ་གཞི་འཛིན་རིག་པ་ལ། །སེམས་ཅན་་་་
ཆོས་ཉིད་གང་ཡང་མེད། །དབུས་དང་མཐའ་བྲལ་དཀྱིལ་དུ་རྫོགས། །རྟག་པ་མ་ཡིན་
ཆད་མཐའ་མིན། །མི་རྟག་མ་ཡིན་བདག་མཐའ་མེད། །ཤེས་པ་མི་འགག་འདོད་པ་
མིན། །བྱ་བྱེད་མེད་ཅིང་རྩོལ་སེམས་དག །བགྲོད་མེད་རྩོལ་བྲལ་རིག་པའི་ཀློང་། །
ཞེས་གསུངས་སོ། །ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱ་མེད་
རྫོགས་པའི་ལུང་བཅུ་ལས་མི་གནས་ཡུལ་མེད་ཀྱི་ལེའུ་སྟེ་ཉི་ཤུ་རྩ་གཉིས་པའི་འགྲེལ་
པའོ།། །།
དོན་གསུམ་པ་སེམས་ཉིད་བྱ་བཙལ་མེད་པར་བལྟ་བའི་ཡུལ་ལས་འདས་པས་རྒྱུ་
འབྲས་རྩོལ་སྒྲུབ་ལས་འདས་བའི་ལེའུ་ཉེར་གསུམ་པ་ལ་གཉིས་ཏེ། བསྟན་པ་དང་
བཤད་པའོ། །དང་པོ་ནི། དེ་ལྟར་རྒྱུ་འབྲས་བྱ་རྩོལ་ལས་འདས་པ་ཡེ་རྫོགས་ལྷུན་
གྱིས་གྲུབ་པའི་རང་བཞིན་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་
དེས་སེམས་ལས་ཤར་པའི་ཕྱི་ནང་འཁོར་འདས་ཀྱི་ཆོས་ཐམས་ཅད་རྟོག་མེད་མཉམ་
པོ་ཆེན་པོ་ཡུལ་མེད་ནམ་མཁའ་ལྟ་བུའི་རང་བཞིན་ཡིན་ཕྱིར་ལྟ་བ་ཡུལ་མེད་ཀྱི་ལུང་
འདི་གསུངས་སོ། །གཉིས་པ་ལ་བཞི་སྟེ། སྣང་སྲིད་སེམས་ཀྱི་ཆོ་འཕྲུལ་ཡིན་པས་
བརྟགས་ན་ཡུལ་མེད་ནམ་མཁའ་ལྟར་གནས་པ། ཡུལ་ལྔར་སྣང་དུས་རང་གསལ་རྟོག་
པ་མེད་པས་ཡུལ་མེད་ནམ་མཁའ་ལྟར་གནས་པ། ཚིག་དང་ཡི་གེར་བསྟན་པ་ཐམས་
- 306 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཅད་ཀྱང་སེམས་ཡིན་པས་ཡུལ་མེད་ནམ་མཁའ་ལྟར་གནས་པ། རྣལ་དོན་སྨྲ་བསམ་
བརྗོད་དུ་མེད་པས་ནམ་མཁའི་དགོངས་པར་བསྟན་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག ཇི་ལྟར་སྣང་བའི་ཆོས་ཕྱི་ནང་སྣོད་
བཅུད་ཀྱིས་བསྡུས་པ་འདི་རྣམས་ནི་རང་གི་རིག་པ་བྱང་ཆུབ་ཀྱི་སེམས་ཀྱི་རྩལ་ལས་
ཤར་བའི་ཆོ་འཕྲུལ་ཙམ་ལས་དོན་ལ་ཅིར་ཡང་གྲུབ་པ་མེད་པ་གཞི་མེད་རྩ་བྲལ་ཆེན་
པོའི་རང་བཞིན་ཡིན་པས་དེ་ལ་བལྟ་བའི་ཡུལ་ཞིག་མ་མཆིས་པའི་ཕྱིར་སེམས་ཀྱིས་་་་
གང་དུ་ཡང་རྟོག་པར་མི་བྱ་ལ། དེ་ལྟར་འཁོར་འདས་བཟང་ངན་བདེ་སྡུག་ལ་སོགས་
པ་ཐམས་ཅད་དོན་ལ་མེད་བཞིན་སེམས་ཀྱིས་བརྟགས་པ་ཙམ་ཡིན་པའི་ཕྱིར། སེམས་
ཀྱིས་ཅིར་ཡང་རྣམ་པར་མི་རྟོག་པར་འཛིན་ཞེན་ཐམས་ཅད་དང་བྲལ་བར་རང་བབ་
ལ་བཞག་ན་ཆོས་དེ་དག་ཐམས་ཅད་བདག་གཞན་དང་འཁོར་འདས་སྐྱོན་ཡོན་སོགས་
ཀྱི་དབྱེ་བ་མེད་པས་ན་ཆོས་ཉིད་མཉམ་པ་ཉིད་ཀྱི་རང་བཞིན་ནམ་མཁའ་ལྟ་བུ་ཡིན་
ལ། དེས་ན་དེ་ལྟ་བུའི་ཆོས་ཉིད་དེ་ཇི་ལྟ་བ་བཞིན་དུ་རྟོགས་པ་ནི་ཆོས་ཉིད་ཡེ་སྟོང་
ཆེན་པོ་སྟོང་གསལ་ནམ་མཁའི་དབྱིངས་ལྟ་བུའི་དགོངས་པ་ལ་གནས་པ་སྟེ་རེ་དོགས་
སྤང་བླང་གི་རྟོག་པ་གང་ཡང་མེད་པ་ཡིན་པས་ཀློང་ཆེན་ནམ་མཁའ་ལྟ་བུའི་རྣལ་འབྱོར་
བ་ཞེས་བྱ་བ་ནི་དེ་ལྟ་བུ་ལ་འདོགས་པར་བྱའོ་ཞེས་པ་སྟེ། དེ་ཉིད་ལས། རིག་པ་མཐའ་
བྲལ་སྟོང་པ་ཉིད། །འོད་གསལ་ནམ་མཁའི་རང་བཞིན་འདྲ། །གཟུང་འཛིན་མེད་པས་
མཉམ་པའི་ངང་། །རོལ་པའི་ཆོ་འཕྲུལ་ཅིར་ཡང་སྟོན། །ཆོ་འཕྲུལ་བསྟན་ཡང་རང་
རྒྱུད་བྲལ། །རིག་པ་སྒྱུ་མ་ཆུ་ཟླ་འདྲ། །ཀུན་ཏུ་འཆར་ཞིང་ལྷུན་གྱིས་གྲུབ། །འདི་ཡིན་
འདི་མིན་ཐ་སྙད་བྲལ། །རིག་པ་མ་བསླད་དྲི་མ་བྲལ། །ནམ་མཁའ་ལྟ་བུའི་རིག་པ་
ལ༑ ༑ནམ་མཁའི་དབྱིངས་ལྟར་བསམ་དང་བྲལ། །བསམ་མེད་བློ་བདེ་ནམ་མཁའ་
བཞིན། །རང་བྱུང་ཡེ་ཤེས་བསམ་དང་བྲལ། །མི་སྐྱེ་མི་འགག་ཅིར་མི་གནས། །རིག་
པའི་རྒྱལ་པོ་བལྟ་བ་ཡིན། །བལྟར་མེད་ཡེངས་མེད་བལྟ་བ་ཡིན། །ཞེས་གསུངས་པ་
བཞིན་ནོ། །གཉིས་པ་ནི། འདི་ལྟར་མིག་རྣ་ལ་སོགས་པའི་དབང་པོ་ལྔ་ལ་སྣང་བ་ཡི་
- 307 -



ལེའུ་ཉི་ཤུ་རྩ་གསུམ་པ།
ཡུལ་གཟུགས་སྒྲ་ལ་སོགས་པའི་ཡུལ་སྣང་རྣམས་ཀྱང་རིག་པའི་རྩལ་མ་འགགས་པར་
ཤར་བ་ཙམ་ལས་གང་ཡང་གྲུབ་པ་མེད་པས་ཡུལ་མེད་རང་གསལ་གྱི་སྣང་བ་གཞི་་
མེད་སྟོང་གཟུགས་ཀྱི་རོལ་བ་དྷ་དུ་རའི་སྣང་བ་ལྟ་བུ་ཡིན་པས། །དེ་ལ་འཛིན་ཞེན་
གྱིས་བཟང་ངན་བླང་དོར་ལ་སོགས་པ་གང་དུའང་མི་རྟོག་ཅིང་སྤོང་འགོག་སྦྱོང་བསྒྱུར་
ཅི་ཡང་མི་བྱེད་པར་རང་བབས་ལ་བཞག་པས་གཏད་མེད་རྒྱ་གྲོལ་ལ་སོང་པ་དེ་ཡང་
ཆོས་ཉིད་ནམ་མཁའི་དགོངས་པ་ལ་གནས་པ་ཡིན་པས་རྫོགས་ཆེན་ཨ་ཏིའི་རྣལ་་་་་
འབྱོར་བ་རྣམས་ཀྱིས་དེ་བཞིན་ཉིད་དུ་གནས་པར་བྱས་ན་ཕྱི་ནང་གཟུང་འཛིན་གྱི་སྤྲོས་
པ་ཐམས་ཅད་ཡུལ་མེད་ཟང་ཐལ་དུ་དེངས་ཏེ་ཆོས་སྐུ་རྒྱལ་བོའི་གཏན་སྲིད་ཟིན་པར་
གསུངས་ཏེ། ཆོས་དབྱིངས་རིན་པོ་ཆེའི་མཛོད་ལས། གཞི་བཞག་མི་གཡོ་མཉམ་པའི་
དགོངས་པ་ལ། །ཕྱི་དང་ནང་མེད་གཟུང་འཛིན་སྤྲོས་དང་བྲལ། །ཡུལ་ཞེས་གཞན་དུ་
ཞེན་པའི་སེམས་མེད་པས། །གཟུང་པའི་ཆོས་མེད་སྣོད་བཅུད་སྣང་ཞེན་བྲལ། །འཁོར་
བར་སྐྱེ་བའི་ཡུལ་མེད་ནམ་མཁའ་འདྲ། །རང་ཞེས་སེམས་ལ་ནང་དུ་མི་རྟོག་པས། །
འཛིན་པའི་ཆོས་མེད་སྲིད་པའི་ཀུན་རྟོག་ཞི། །འཁོར་བར་སྐྱེ་བའི་མཁན་པོ་རྩད་ནས་
ཆོད། །དེ་ཚེ་མཁའ་འདྲ་ཕྱི་ནང་འཁྲུལ་པའི་ཆོས། །གང་ཡང་མི་དམིགས་ཆོས་སྐུའི་
དགོངས་པར་ཕྱིན། །ཅེས་གསུངས་སོ། །
གསུམ་པ་ནི། འདི་ལྟར་རྒྱལ་བ་ཐབས་མཁས་ལ་ཐུགས་རྗེ་དང་ལྡན་པ་རྣམས་ཀྱིས་
གདུལ་བྱ་སེམས་ཅན་རྣམས་ལ་ཆོས་སྒོ་ཇི་སྙེད་གསུངས་པ་ཐམས་ཅད་ཆོས་ཉིད་ནམ་
མཁའ་ལྟ་བུའི་དོན་མཚོན་བྱེད་དུ་བསྟན་པ་ཡིན་པས། དཔེར་ན་འཛུབ་མོས་ཟླ་བ་
མཚོན་པ་ལྟར་དང་བོར་རྗོད་བྱེད་ཀྱི་ཚིག་དང་ཡི་གེའི་དོན་ལ་བརྟགས་ཤིང་དཔྱད་པས་
ཆོས་ཉིད་ཇི་བཞིན་པའི་ངོ་བོ་ཚིག་ཡིག་སྟེ་ཚིག་དང་ཡི་གེའི་དོན་ལ་བརྟགས་སུ་མེད་
པར་སྨྲ་བསམ་བརྗོད་པ་དང་བྲལ་བའི་རང་བཞིན་མཐོང་བའི་མ་རྟོགས་པས་ཟླ་་་་་
དངོས་སུ་མཐོང་ཟིན་ནས་མཛུབ་མོ་ལ་ལྟོས་པ་མེད་པ་ལྟར་ཚིག་དང་ཡི་གེའི་མཐའ་་་
- 308 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལ་མི་གནས་པར་རྟོག་མེད་མཉམ་པ་ཆེན་པོ་ཆོས་ཉིད་དེ་བཞིན་ཉིད་དུ་བཅོས་བསྒྱུར་
སྤང་བླང་མེད་པར་གནས་པ་དེ་ཡང་ཀུན་བྱེད་ཆོས་སྐུའི་ཐུགས་ཀློང་ཆོས་ཉིད་ནམ་་་་
མཁའི་དགོངས་པ་ལ་གནས་པ་ཡིན་ནོ། །དེ་ལྟར་ཡང་རུས་སྦལ་རྩ་རྒྱུད་ལས། །མ་་
བརྟགས་ཇི་བཞིན་གནས་པ་དེ་བཞིན་ཉིད། །མི་རྟོག་མི་བརྟགས་བརྟགས་པའི་ཡུལ་
ལས་འདས། །བརྟགས་མེད་ཡུལ་ལས་འདས་པ་མཁའ་གསལ་ནམ་མཁའི་ཀློང་། །
ནམ་མཁའི་ཀློང་ནི་ཡེ་ནས་དེ་བཞིན་ཉིད། །བརྟགས་པས་དངོས་པོ་དབྱིབས་དང་ཁ་
དོག་སྟེ། །འདི་ལ་དབྱིབས་དང་ཁ་དོག་མ་གྲུབ་དངོས་མེད་ནམ་མཁའི་ཀློང་། །ཅིར་
ཡང་བསྒྱུར་དུ་མེད་པ་དེ་བཞིན་ཉིད། །དེ་བཞིན་ཉིད་ནི་མཚོན་པ་ཡོངས་དང་བྲལ། །
འཛུབ་ཁྲིད་ཟླ་བ་ལྟ་བུར་བསྟན་པ་དེ། །དེ་བསྟན་ཟླ་འཛུབ་མི་གཅིག་ཐག་རིང་་་་
འགྱུར། །དེ་བཞིན་དེ་དང་དེ་གཉིས་ཐག་རིང་ཡང་། །ཇི་བཞིན་པ་ཉིད་ངེས་པར་རང་
ལ་འཆར། །དེ་བཞིན་རྟོགས་པ་སངས་རྒྱས་ཉག་གཅིག་པ། །ཅེས་གསུངས་པ་ལྟར་
རོ༑ ༑བཞི་བ་ནི། དེ་ལྟར་མདོར་ན་སྣང་སྲིད་འཁོར་འདས་ཀྱིས་བསྡུས་པའི་ཆོས་་
ཐམས་ཅད་སེམས་ཀྱི་རྩལ་སྣང་ཙམ་ལས་གཞན་དུ་མེད་ལ། སེམས་ཀྱི་རང་བཞིན་་
ནི་གདོད་ནས་སྐྱེ་བ་མེད་ཅིང་སྤྲོས་པའི་མཐའ་ཐམས་ཅད་དང་བྲས་བས་སྨྲ་བསམ་་་
བརྗོད་དུ་མེད་པར་གནས་པའི་དོན་འདི་ནི་སྲིད་ཞི་ཀུན་ལ་ཁྱབ་ཅིང་ཆོས་ཀུན་ཀློང་་་
དུ་ཆུབ་པ་དང་ཡེ་སྟོང་འདུས་མ་བྱས་པའི་བདག་ཉིད་ཡིན་པས་ནམ་མཁའ་བཞིན་དུ་
ཡེ་ནས་གནས་སོ། །
དེ་ལྟ་བུའི་ཆོས་ཉིད་མཉམ་པ་ཆེན་པོ་ནམ་མཁའ་ལྟ་བུའི་ངོ་བོ་ཇི་བཞིན་པ་ལ་བླང་་་
དོར་བཅོས་བསྒྱུར་གང་ཡང་མི་བྱེད་པར་དེ་བཞིན་ཉིད་དུ་འཇོག་པར་བྱེད་པ་ནི་ནམ་
མཁའ་ལྟ་བུའི་དགོངས་པ་ལ་གནས་པའི་རྣལ་འབྱོར་བ་ཡིན་ནོ་ཞེས་གསུངས་སོ། །
བང་མཛོད་འཕྲུལ་ལྡེ་ལས། བསམ་དུ་མེད་པའི་ཆོས་ཉིད་ནི། །ཀུན་ལ་ཁྱབ་པའི་
བདག་ཉིད་དུ། །ནམ་མཁའ་བཞིན་དུ་ཡེ་གནས་པ། །དེ་བཞིན་ནམ་མཁའི་དགོངས་
པར་བཤད། །ཇི་བཞིན་པ་ཡི་ཆོས་ཉིད་ལ། །མ་བཅོས་པ་ཡི་བློ་བཞག་སྟེ། །མི་གཡོ་
- 309 -



ལེའུ་ཉི་ཤུ་རྩ་བཞི་པ།
མཉམ་པའི་སེམས་གནས་པ། །དེ་བཞིན་ནམ་མཁའི་དགོངས་པར་བཤད། །ཅེས་
གསུངས་པ་བཞིན་ནོ། །ལེའུའི་མཚན། བྱ་མེད་རྫོགས་པ་ལས་ལྟ་བ་ཡུལ་མེད་ཀྱི་
ནམ་མཁའི་དགོངས་པ་བསྟན་པའི་ལེའུ་སྟེ་རྩ་གསུམ་པའི་འགྲེལ་བའོ།། །། ་
དོན་བཞི་བ་ཀུན་བྱེད་རྒྱལ་པོ་ཆོས་ཐམས་ཅད་ལ་ཡེ་ཁྱབ་འགྱུར་བ་མེད་པར་་་་་
བཞུགས་པས་རྒྱུ་འབྲས་རྩོལ་སྒྲུབ་ལས་འདས་པའི་ལེའུ་ཉེར་བཞི་བ་ལ་གཉིས་ཏེ།
བསྟན་པ་དང་། བཤད་པའོ། །དང་པོ་ནི། དེ་ལྟར་རྫོགས་པ་ཆེན་པོའི་ལྟ་བ་ཡུལ་མེད་
ནམ་མཁའ་ལྟ་བུའི་རང་བཞིན་དུ་བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་
བྱེད་རྒྱལ་པོ་དེས་བླང་དོར་རྩོལ་སྒྲུབ་ཀྱི་བྱ་བ་གང་ཡང་མེད་པར་སྐུ་གསུམ་དེ་བཞིན་
ཉིད་དུ་ཡེ་ནས་རྫོགས་པའི་ལུང་སྐུ་གསུམ་འགྱུར་བ་མེད་པའི་དགོངས་པ་ནམ་མཁའ་
ལྟ་བུའི་རང་བཞིན་ལས་ནམ་ཡང་འདའ་བ་མེད་པའི་ཕྱག་རྒྱ་བཞུགས་ཚུལ་གྱི་ལེའུ་
འདི་བསྟན་ཏོ། །
གཉིས་པ་རྒྱས་བཤད་ལ་གསུམ་སྟེ། རང་བཞིན་འཕོ་འགྱུར་མེད་པའི་བཞུགས་ཚུལ་
མདོར་བསྟན། དེ་ཉིད་རྒྱས་པར་བཤད། དོན་བསྡུ་བའོ། །དང་པོ་ནི། ཀྱེ་སེམས་
དཔའ་ཆེན་པོ་ཉོན་ཅིག རང་གི་སེམས་ཉིད་རང་བྱུང་གི་ཡེ་ཤེས་འདི་ཉིད་ཡེ་ནས་
འཁྲུལ་མ་མྱོང་བས་ན་དང་པོའི་སངས་རྒྱས་དུས་གསུམ་རྒྱལ་བ་ཀུན་གྱི་སྤྱི་དཔལ་་་་
རང་བྱུང་ཀུན་ཏུ་བཟང་པོ་སྐུ་གསུམ་འདུ་འབྲལ་མེད་པ་ཡི་རང་བཞིན་ཡིན་ལ། དེ་
ཉིད་ཡེ་ནས་འཕོ་འགྱུར་མེད་པའི་རང་བཞིན་དུ་ཇི་ལྟར་བཞུགས་པའི་ཚུལ་ལམ་གནས་
ཚུལ་བསྟན་པ་ནི་འདི་ལྟ་སྟེ་ཞེས་སོ། །གཉིས་པ་ལ་བཞི་སྟེ། གཉིས་མེད་གདོད་ནས་
དག་པའི་ངོ་བོ་ཉིད་བྱང་ཆུབ་སེམས་ཀྱི་བཞུགས་ཚུལ། གཟུང་འཛིན་གཉིས་སུ་མེད་
པའི་ཡེ་ཤེས་ཆོས་ཀྱི་སྐུའི་བཞུགས་ཚུལ། ཡུལ་སེམས་སྣང་བ་མ་འགགས་པ་ལོངས་
སྤྱོད་རྫོགས་སྐུའི་བཞུགས་ཚུལ། རིག་རྩལ་སྣ་ཚོགས་སུ་ཤར་གྲོལ་སྤྲུལ་སྐུའི་བཞུགས་
ཚུལ་ལོ། །དང་པོ་ནི། དེ་ལ་རང་བྱུང་རིག་པའི་ཡེ་ཤེས་ཆོས་སྐུ་ཀུན་བྱེད་རྒྱལ་པོ་དེ་
- 310 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཉིད་གཞི་དབྱིངས་འཕོ་འགྱུར་བྲལ་བ་རིག་པ་བྱང་ཆུབ་སེམས་སུ་བཞུགས་ཙམ་ན་་
སྣང་སྲིད་འཁོར་འདས་ཀྱི་ཆོས་རྣམས་ཐམས་ཅད་ཀུན་གྱི་འབྱུང་གནས་སུ་གྱུར་པས་
ཀུན་གྱི་སྙིང་པོར་བཞུགས་པ་སྟེ། དེ་ཉིད་ལས། བྱང་ཆུབ་སེམས་སུ་བཞུགས་ཙམ་ན། །
ཇི་ལྟར་སྣང་བའི་ཆོས་རྣམས་ཀུན། །མི་སྣང་བ་ལ་མངོན་དུ་འབྱིན་ནུས་པས། །ཆོས་
རྣམས་ཀུན་གྱི་སྙིང་པོར་བཞུགས། །ཞེས་སོ། །
དེ་ལྟ་བུའི་སྙིང་པོ་བྱང་ཆུབ་སེམས་ཀྱི་གནས་ལུགས་མ་བཅོས་པ་དེ་ཉིད་རྟོགས་པའི་
གང་ཟག་ནི་སྟོན་པ་ཀུན་བྱེད་རྒྱལ་པོ་དང་ངོ་བོ་དབྱེར་མེད་པ་ཡིན་ལ། ཀུན་བྱེད་རྒྱལ་
པོ་ནི་ཡེ་ནས་འགྱུར་བ་མེད་པའི་ཆོས་ཉིད་འདུས་མ་བྱས་པའི་བདག་ཉིད་ཡིན་པ་དེས་
ན་དེ་ཉིད་དང་ངོ་བོ་དབྱེར་མེད་པའི་གང་ཟག་རྣལ་འབྱོར་བ་དེ་ཡང་སྐྱེ་ཤིའི་འགྱུར་བ་
མེད་པར་འགྱུར་མེད་བདེ་བ་ཆེན་པོའི་ངང་ལ་གནས་པ་ཡིན་པར་བསྟན་པའོ། །གཉིས་
པ་ནི། ཀུན་བྱེད་བྱང་ཆུབ་ཀྱི་སེམས་དེ་སྐྱེ་མེད་རང་བྱུང་གི་ངོ་བོ་རྟོག་མེད་ཆོས་ཀྱི་སྐུ་
རུ་བཞུགས་ཙམ་ན་གཟུང་འཛིན་རྣམ་རྟོག་གི་སྤྲོས་པ་དང་ངང་གིས་བྲལ་ནས་བློ་་་
འདས་བསམ་བརྗོད་དང་བྲལ་བར་བཞུགས་པ་ཡིན་ཏེ། དེ་ཉིད་ལས། ཆོས་ཀྱི་སྐུ་
རུ་བཞུགས་ཙམ་ན། །མི་རྟོག་མཉམ་པའི་ངོ་བོར་བཞུགས། །ཞེས་པ་ལྟར་རོ། །དེ་
ཡང་ད་ལྟ་རྟོག་པ་འགྱུ་བཞིན་པའི་སྐབས་ན་གཟུང་འཛིན་གྱི་རྟོག་པ་ཞིག་གཏན་ནས་
ཡོད་མ་མྱོང་བར་རྟོག་མེད་མཉམ་པ་ཆེན་པོ་ཆོས་སྐུ་སྤྲོས་པ་དང་བྲལ་བའི་རང་བཞིན་
དུ་བཞུགས་ཡོད་པར་ཤེས་དགོས་ཀྱི་མི་རྟོག་པའི་ཏིང་ངེ་འཛིན་བསྒོམ་པ་སོགས་ཀྱིས་
གཟོད་རྟོག་བྲལ་ཆོས་སྐུའི་དགོངས་པ་ཞིག་མངོན་དུ་འགྱུར་བར་འདོད་པ་ནི་བྱིས་པའི་
བློ་ཅན་ཡིན་པར་གསུངས་ཏེ། ཡང་འབྱེད་ལས། ཇི་ལྟར་གྲོགས་གང་བྱིས་པ་དག །
སྤྲིན་འདུས་པ་ཡི་ཕུང་པོ་ལ། །ཁ་ཡི་དབུགས་ཀྱིས་དེངས་པར་འདོད། །འབྱུང་ཆེན་
རླུང་གིས་མ་གཏོར་ན། །དེ་ཉིད་དེངས་བར་ག་ལ་འགྱུར། །དེ་བཞིན་རྣལ་འབྱོར་བྱིས་
པའི་བློས། །གཟུང་འཛིན་རྣམ་རྟོག་སྤྲིན་འདྲ་བ། །མི་རྟོག་གཉེན་པོས་དེངས་བར་
འདོད། །རྣམ་རྟོག་ཡེ་ཤེས་མ་ཤར་ན། །མི་རྟོག་གཉེན་པོས་གཏན་མི་ཞི། །ཞེས་སོ། །
- 311 -



ལེའུ་ཉི་ཤུ་རྩ་བཞི་པ།
དེ་ལྟར་གཟུང་འཛིན་རྣམ་རྟོག་གི་སྤྲོས་པ་ཀུན་དང་བྲལ་བ་ནམ་མཁའ་ལྟ་བུ་ལ་འགྱུར་
བཅས་གློ་བུར་པའི་ཆོས་སུ་གྲུབ་པ་གང་ཡང་མེད་པས་འགྱུར་མེད་བདེ་བ་ཆེན་པོ་རང་
བྱུང་འདུས་མ་བྱས་པའི་བདག་ཉིད་དུ་གནས་པ་ཡིན་ནོ། །གསུམ་པ་ནི།བྱང་ཆུབ་ཀྱི་
སེམས་དེ་ཉིད་ཀྱི་ངོ་བོ་གསལ་བའི་རང་གདངས་འགག་པ་མེད་པ་ལོངས་སྤྱོད་རྫོགས་
པའི་སྐུར་མངོན་དུ་སྣང་ནས་བཞུགས་ཙམ་ན་རིག་པའི་རྩལ་ལས་རང་ཤར་བའི་ཚོགས་
དྲུག་ཡུལ་གྱི་སྣང་བ་ཐམས་ཅད་མ་འགགས་པ་འདོད་པའི་ཡོན་ཏན་ལྔ་བོ་མ་སྤང་རྒྱན་
དུ་ཤར་བའི་ལོངས་སྤྱོད་དང་ལྡན་པས་ཇི་ལྟར་འདོད་པ་ཐམས་ཅད་བྱང་ཆུབ་སེམས་
ཀྱི་རོལ་རྩལ་ལས་རང་འཆར་བས་རྩོལ་སྒྲུབ་མེད་པར་ཡེ་ནས་ཕུན་སུམ་ཚོགས་པ་་་
དང་ལྡན་པར་བཞུགས་པ་སྟེ། སྔ་མ་ལས། ལོངས་སྤྱོད་རྫོགས་སྐུར་བཞུགས་ཙམ་ན། །
སྣ་ཚོགས་ཆོས་ལ་ལོངས་སྤྱོད་ཅིང་། །མ་སྤངས་ཡེ་ཤེས་རྒྱན་དུ་བཞུགས། །ཞེས་སོ། །
བཞི་པ་ནི། དེ་ལས་ཐུགས་རྗེའི་རོལ་རྩལ་གང་འདུལ་དུ་སྣང་བ་སྤྲུལ་པའི་སྐུ་རུ་འཕྲོ་
ཞིང་བཞུགས་ཙམ་ན་ལྷ་ལ་སོགས་པའི་འགྲོ་བ་རིག་དྲུགས་གི་གདུལ་བྱ་རྣམས་ཐབས་
གང་གིས་འདུལ་བའི་དུས་ལ་བབ་ཙམ་ན་གདུལ་བྱ་གང་ལ་མཆོག་གི་སྤྲུལ་པ་ནས་་་་
སྣ་ཚོགས་སྤྲུལ་པའི་བར་གང་དང་ཅི་ལྟ་བུའི་རྣམ་པར་བསྟན་ནས་འདུལ་དགོས་པ་་་
དེ་དང་དེ་ལྟ་བུའི་སྐུ་རུ་སྤྲུལ་ནས་གདུལ་བྱ་དེ་དག་ཐབས་ཇི་ལྟ་བུའི་འདུལ་དགོས་པ་
ཡི་ཕྲིན་ལས་ཕུན་སུམ་ཚོགས་པ་དང་ལྡན་པར་བཞུགས་སོ། །དེ་ཉིད་ལས། སྤྲུལ་
པའི་སྐུ་རུ་བཞུགས་ཙམ་ན། །གང་ལ་གང་འདུལ་དེར་སྤྲུལ་ནས། །དགོས་པ་ཕུན་སུམ་
ཚོགས་པར་བཞུགས། །ཞེས་པ་ལྟར་རོ། །
གསུམ་པ་དོན་བསྡུ་བ་ལ་གཉིས་ཏེ། ཐམས་ཅད་ཇི་བཞིན་པར་གདོད་ནས་ལྷུན་གྲུབ་
ཏུ་གནས་པས་རྩོལ་སྒྲུབ་བཅོས་བསླད་མི་དགོས་པ་དང་། བྱས་ན་ཚི་ཆད་པས་ནམ་
ཡང་གྲུབ་པ་མེད་པའོ། །དང་པོ་ནི། དེ་ལྟར་སྐུ་གསུམ་འདུ་འབྲལ་མེད་པའི་རང་བྱུང་
རིག་པའི་ཡེ་ཤེས་སེམས་ཉིད་ཀུན་བྱེད་རྒྱལ་པོ་དེ་དུས་གསུམ་དུ་འགྱུར་བ་མེད་པར་
- 312 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བཞུགས་ཤིང་འཁོར་འདས་ཀྱི་ཆོས་ཐམས་ཅད་ཀུན་ལ་ཆོས་ཉིད་བྱང་ཆུབ་ཀྱི་སེམས་
དེའི་ཕྱག་རྒྱ་ཡིས་ཐེབ་པས་ཆོས་ཐམས་ཅད་ཀུན་ཡེ་སྟོང་སྤྲོས་པ་དང་བྲལ་བ་ནམ་་་་་
མཁའི་མཚན་ཉིད་དུ་གནས་ཉིད་དེ། འོ་ན་ནམ་མཁའ་དེ་ཇི་ལྟ་བུ་ཞེ་ན། དེ་ནི་ཇི་སྐད་
དུ། ཀུན་མཁྱེན་བླ་མས། མཚོན་དཔེ་ཉིད་ཀྱང་འདི་ཞེས་བྱར་མེད་ན། །མཚོན་དཔེའི་
དོན་ལ་བསམ་བརྗོད་ག་ལ་སྲིད། །ཞེས་པ་ལྟར་ནམ་མཁའི་མཚན་ཉིད་ཀྱང་སྨྲ་བསམ་
བརྗོད་པ་དང་བྲལ་བ་ཆོས་ཉིད་དེ་བཞིན་ཉིད་དུ་གནས་ལ། སྐུ་གསུམ་གྱི་མཚན་ཉིད་
ཀྱང་དེ་བཞིན་ཉིད་དུ་གནས་པས་ཆོས་ཐམས་ཅད་དེ་བཞིན་ཉིད་དུ་གནས་པ་དེས་་་་
ཕྱིར་ཇི་ལྟར་སྣང་བའི་ཆོས་ཀུན་ནི་ཆོས་ཉིད་ཇི་བཞིན་པ་རུ་གནས་པ་ལས་དེ་ལ་བཅོས་
སུ་རྡུལ་ཙམ་ཡང་མེད་དོ་ཞེས་པའོ། །གཉིས་པ་ནི། དེ་ལྟར་བཅོས་བསྒྱུར་སྤང་བླང་
ལས་འདས་པའི་དོན་ལ་བཙལ་ཞིང་སྒྲུབ་པར་འདོད་པ་ཐམས་ཅད་ཀྱིས་རྩོལ་བའི་
ནད་ཀྱིས་ཟིན་པར་འགྱུར་བ་ལས། སྔོ་བ་འདས་པའི་དུས་སུ་རྩོལ་སྒྲུབ་ཀྱིས་ལམ་
ལ་བགྲོད་པས་གདོད་མའི་ས་རུ་ཕྱིན་པ་གཅིག་ཀྱང་མེད་ལ། དེ་བཞིན་དུ་ཡེ་ནས་
མངོན་པར་སངས་རྒྱས་པ་དེ་ལས་ལྷག་པར་སྔ་མ་རྩོལ་སྒྲུབ་བྱས་པས་འབྲས་བུ་ཁྱད་
པར་བ་ཞིག་ཐོབ་ཟིན་པ་གཅིག་ཀྱང་མེད་པ་སྟེ། དེ་ལྟར་བསྒྲུབས་ཤིང་བཙལ་བས་
སྔ་མ་གྲུབ་པ་གཅིག་ཀྱང་མེད་པ་དེ་ཕྱིར་ཆོས་ཐམས་ཅད་ཡེ་ཇི་བཞིན་པ་རུ་གནས་
པ་དེ་ལ་རྩོལ་སྒྲུབ་བྱས་པས་གཞན་དུ་འགྱུར་བ་མེད་དོ། །ཅེས་གསུངས་སོ།
།ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱ་མེད་རྫོགས་པ་ཕྱག་
རྒྱ་འགྱུར་མེད་ཀྱི་ལུང་གི་ལེའུ་སྟེ་རྩ་བཞི་བའི་འགྲེལ་བའོ། །
དོན་ལྔ་བ་ཆོས་ཐམས་ཅད་ཀྱི་ཆོས་ཉིད་ཀུན་བྱེད་རང་གི་སེམས་ཉིད་ལ་སྣང་བ་སྣང་
དུས་ཉིད་ནས་སྤྲོས་པའི་མཐའ་བྲལ་དེ་བཞིན་ཉིད་དུ་སྟོན་པ་ཅིར་སྣང་སྟོན་པར་ཤར་
བའི་ལེའུ་ཉེར་ལྔ་བ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་
སྐུ་གསུམ་འཕོ་འགྱུར་མེད་པ་ཆོས་ཉིད་ནམ་མཁའ་ལྟ་བུའི་རང་བཞིན་དུ་བཞུགས་པ་
ལ་བཅོས་སུ་མེད་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་་་་
- 313 -



ལེའུ་ཉི་ཤུ་རྩ་ལྔ་པ།
ཁམས་གསུམ་གྱི་སེམས་ཅན་ཐམས་ཅད་ལ་རང་གི་སེམས་ཉིད་རང་བྱུང་གི་ཡེ་ཤེས་
འདི་ཉིད་སྟོན་པའི་ངོ་བོ་ཡིན་ཀྱང་དེ་ལྟར་ཡིན་པར་མ་ཤེས་པས་འཁྲུལ་བར་གྱུར་པ་
ལ་རང་སེམས་སྟོན་པ་ཡིན་པར་མངོན་དུ་ཕྱུང་ནས་བསྟན་པ་ཡི་ཚུལ་འདི་གསུངས་་་
སོ༑ ༑གཉིས་པ་ལ་གསུམ་སྟེ། འབྱུང་ལྔ་སྣང་དུས་དེའི་ངོ་བོ་མཉམ་ཉིད་མི་རྟོག་པའི་
རང་བཞིན་རང་གི་སེམས་ལ་སྟོན་པར་ཤར་བ་ངོ་ཤེས་བགྱིས་པར་གདམས་པ། དེའི་
རང་བཞིན་རྒྱས་པར་གདམས་པ། དེ་ལྟར་མཉམ་ཉིད་གཟུང་འཛིན་བྲལ་བའི་དོན་
གོམས་པ་མཐར་ཕྱིན་པ་ན་བདག་གཞན་འཁོར་འདས་སུ་སྣང་བ་ཆོས་ཉིད་དུ་གྲོལ་བར་
གདམས་པའོ། །
དང་པོ་ནི། ཀྱེ་ཞེས་ཁམས་གསུམ་གྱི་སེམས་ཅན་ཐམས་ཅད་ཀུན་ལ་བོས་ནས་འདི་
ལྟར་སེམས་ཅན་རྣམས་ཀྱི་རང་རང་གི་རིག་པ་བྱང་ཆུབ་ཀྱི་སེམས་དེ་ནི་སེམས་ཉིད་
རང་གི་ངོ་བོ་མ་སྒྲིབ་རང་གསལ་དུ་སྟོན་པའི་སྟོན་པ་ཡིན་པར་མངོན་སུམ་དུ་སྣང་ཞིང་
བསྟན་ན་ཡང་། འོན་ཀྱང་སེམས་ཅན་རྣམས་ཀྱིས་བསྐལ་བ་བརྒྱ་ཕྲག་སྟོང་དུ་སྟེ་མང་
པོའི་བར་དུ་ནི་རང་གི་སེམས་འདི་ཉིད་ཀུན་བྱེད་ཆོས་སྐུའི་སྟོན་པ་ཡིན་པར་མ་མཐོང་
ཞིང་རང་ངོ་མ་ཤེས་པ་དེའི་དབང་གིས་འཁྲུལ་སྣང་སྟོང་གཟུགས་ཀྱི་རོལ་པ་མེད་སྣང་
འཁོར་བའི་དུཉཁ་ལ་སྤྱོད་པ་དེས་ཕྱིར་ན། སྟོན་པ་ཀུན་བྱེད་རྒྱལ་པོ་ང་ཡིས་ནི་སེམས་
ཅན་རྣམས་ཀྱི་རང་གི་རིག་པ་བྱང་ཆུབ་ཀྱི་སེམས་འདི་ཉིད་སྟོན་པ་འབྱུང་བ་ཆེན་པོ་
ལྔའི་ཚུལ་དུ་མངོན་དུ་ཕྱུང་བས་ཏེ་མངོན་དུ་ཕྱུང་ནས་བསྟན་པར་བྱས་པ་ཡིན་པས།
དེས་ན་རང་སེམས་སྟོན་པ་ཡིན་པའི་ཚུལ་ལ་གདམས་པའི་མན་ངག་ཟབ་མོའི་ཆོས་
འདི་ཉིད་ཉོན་ཅིག་ཅེས་ཉན་པར་བསྐུལ་ཏེ། ད་ཡང་རང་གི་སེམས་སྟོན་པའམ་བླ་མ་
ཡིན་པའི་ཚུལ་ལ་དབྱེ་བ་རྣམ་པ་གསུམ་དུ་གསུངས་ཏེ། ད་ལྟ་ཐོས་བསམ་ཕྱིན་ཅི་མ་
ལོག་པ་ལ་བརྟེན་ནས་དགེ་སྡིག་བླང་དོར་གྱི་སྐྱོན་ཡོན་ལ་ངེས་པ་འདྲོངས་པའི་དད་
པ་དང་ལྡན་པས་ཡང་དག་པའི་ལམ་ལ་བརྩོན་ཞིང་ཤེས་རབ་ཟབ་མོ་དང་ཏིང་ངེ་འཛིན་
- 314 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ལ་བརྟེན་ནས་མཐར་ཐུག་འབྲས་བུ་སངས་རྒྱས་ཀྱི་གོ་འཕང་མངོན་དུ་ཐོབ་པར་བྱེད་
པ་སེམས་ཉིད་རྒྱུ་ཡི་བླ་མ་དང་། སེམས་ཉིད་རང་བྱུང་གི་ཡེ་ཤེས་རིག་པ་སྐུ་གསུམ་གྱི་
རང་བཞིན་ད་ལྟ་ཉིད་ནས་སྟོན་པ་སྐུ་གསུམ་གྱི་ངོ་བོར་བཞུགས་པ་ནི་འབྲས་བུ་སེམས་
ཀྱི་བླ་མ་དང་། འབྱུང་ལྔ་ལ་སོགས་པ་ཅིར་སྣང་གི་དངོས་པོ་ཐམས་ཅད་སེམས་ཉིད་
ཀྱི་རྩལ་ལས་རང་ཤར་བ་ཡིན་པས་བྱང་ཆུབ་སེམས་ཀྱི་རང་བཞིན་དུ་ཡེ་ནས་སངས་
རྒྱས་ཤིང་ཆོས་ཉིད་མཉམ་པ་ཆེན་པོའི་དོན་རང་གི་ངོ་བོ་བརྡ་དང་དཔེ་རུ་འཆར་བའི་
ཚུལ་གྱིས་སྟོན་པ་ནི་རང་སྣང་ཆོས་ཀྱི་བླ་མ་ཡིན་པར་གསུངས་ཏེ།
བང་མཛོད་ལས། རང་སེམས་བླ་མར་སྣང་བ་ལ། །དེ་ལ་རྣམ་པ་གསུམ་ཡོད་དེ། །
སེམས་ཉིད་རྒྱུ་ཡི་བླ་མ་དང་། །འབྲས་བུ་སེམས་ཀྱི་བླ་མ་དང་། །རང་སྣང་ཆོས་ཀྱི་བླ་
མའོ། །སེམས་ཉིད་རྒྱུ་ཡི་བླ་མ་ནི། །རྟོག་གེ་སྒམ་པོ་རིག་ཆད་པ། །ལོག་སྲེད་ཅན་ནི་
མ་ཡིན་ཏེ། །རྟོག་པ་ཡེ་ཤེས་བློ་དམན་གྱིས། །འཁོར་འདས་གཉིས་ལ་བརྟགས་བྱས་
པས། །བདེ་དང་སྡུག་བསྔལ་གཉིས་སུ་མཐོང་། །བདེ་སྡུག་གཉིས་ལ་བརྟགས་བྱས་
པས། །དགེ་སྡིག་གཉིས་ལས་བྱུང་བར་དྲན། །དྲན་པའི་སེམས་ཀྱིས་དད་པ་བསྐུལ། །
དད་པའི་སེམས་ཀྱིས་བརྩོན་འགྲུས་བསྐུལ། །བརྩོན་འགྲུས་ཆེན་པོའི་བླ་མ་དེས། །
ཤེས་རབ་རྣམ་གསུམ་བློ་བྱས་ཏེ། །ཏིང་འཛིན་དོན་ལ་ནན་ཏན་བསྒོམ། །ཏིང་འཛིན་
མཐུ་བརྟས་ཡེ་ཤེས་རྒྱས། །ཡེ་ཤེས་མངོན་གྱུར་ཆོས་ཀྱི་སྐུ། །དེ་ལས་གཟུགས་སྐུ་རྣམ་
པ་གཉིས། །ཉི་ཟླའི་འོད་དང་གཟུགས་བརྙན་བཞིན། །ཐོགས་པ་མེད་པར་ཤུགས་
ཀྱིས་འབྱུང་། །བསྟན་པ་ཐེག་པ་ཀུན་བཀོད་ནས། །གང་ཐད་ཡུལ་ལ་འདེབས་སུ་
གཞུགས། །འབྲས་བུ་སེམས་ཀྱི་བླ་མ་ནི། །ཤེས་པ་སོ་མ་མ་བཅོས་པ། །འབྲས་བུ་
རང་སྣང་སྐུ་གསུམ་ཚུལ། །རང་བཞིན་ཆོས་ཀྱི་སྐུ་རུ་སྣང་། །ངོ་བོ་ལོངས་སྤྱོད་རྫོགས་
སྐུར་སྣང་། །ཐུགས་རྗེ་སྤྲུལ་པའི་སྐུ་རུ་སྣང་། །སེམས་རྒྱུད་གཅིག་གི་ངོ་བོ་ལ། །སྟོན་
པ་སྐུ་གསུམ་རང་བཞིན་གནས། །རང་སྣང་ཆོས་ཀྱི་བླ་མ་ནི། །འབྱུང་ཆེན་ལྔ་ཡི་བླ་
མ་དང་། །འདོད་ཡོན་ལྔ་སོགས་བླ་མ་ཡིས། །ཚིག་དང་ཡི་གེས་མི་སྟོན་པར། །རང་གི་
- 315 -



ལེའུ་ཉི་ཤུ་རྩ་ལྔ་པ།
ངོ་བོས་ཆོས་སྟོན་པ། །བདག་གཞན་གཉིས་སུ་མི་རྟོག་པ། །རང་སྣང་ངོ་བོས་ཆོས་སྟོན་
ཏོ༑ ༑ཞེས་གསུངས་པ་ལས་འདིར་ནི་གཙོ་བོ་རང་སྣང་ཆོས་ཀྱི་བླ་མ་འབྱུང་བ་ཆེན་པོ་
ལྔར་སྣང་བ་དེ་ཉིད་ཀྱིས་ཆོས་ཉིད་མཉམ་པ་ཉིད་ཀྱི་དོན་ཇི་ལྟར་སྟོན་པའི་ཚུལ་གསུངས་
པ་སྟེ། དེ་ཡང་ཇི་ལྟར་ན་ཆོས་སྐུ་ཀུན་བྱེད་རྒྱལ་པོ་ང་ཡིས་ནི་ཆོས་རྣམས་ཐམས་ཅད་
ཀུན་གང་ལས་འབྱུང་བའི་རྒྱུ་བྱང་ཆུབ་སེམས་ཀྱི་རྩལ་འགག་པ་མེད་པ་ལས་ནི་སེམས་
ཀྱི་ངོ་བོ་སྣང་བའི་ཆ་འབྱུང་བ་ཆེན་པོ་ལྔ་རུ་སྣང་བ་དེ་ནི། སྟོན་པ་བྱང་ཆུབ་ཀྱི་སེམས་
རྒྱལ་བ་རིགས་ལྔ་རུ་བྱུང་བ་ཡིན་ཏེ། དེ་ལ་སྟོན་པ་ལྔ་བོ་དེ་སྐུ་གསུམ་ལས་གང་ཡིན་
སྙམ་ན་སྐུ་ནི་ངོ་བོ་གསལ་ལ་འགགས་པ་མེད་པ་ལོངས་སྤྱོད་རྫོགས་པའི་སྐུ་ཡིན་ལ།
ཆོས་ནི་མི་རྟོག་མཉམ་པ་ཆེན་པོའི་རང་བཞིན་འབྱུང་བ་ལྔ་པོ་རང་རང་གི་ངོ་བོས་མཚོན་
ནས་དགོངས་པ་བརྡའ་ཡི་གསུང་གིས་འཆད་པར་བྱེད་ཅིང་། སྟོན་པར་བྱ་བའི་དོན་
ནི་འབྱུང་ལྔ་རང་གི་རང་བཞིན་སྟོང་གསལ་སྤྲོས་པ་དང་བྲལ་བ། ཁྱབ་གདལ་ཕྱོགས་
ལྷུང་དང་བྲལ་བ། མཉམ་ཉིད་བླང་དོར་དང་བྲལ་བ། ཡོད་མེད་བསམ་ཡུལ་ལས་འདས་
པའི་མི་རྟོག་མཉམ་པ་ཉིད་ཀྱི་རང་བཞིན་དུ་སྟོན་པ་ཡིན་ནོ། །གཉིས་པ་ལ་གསུམ་སྟེ།
འབྱུང་ལྔར་སྣང་དུས་མི་རྟོག་པ་མཉམ་པ་ཉིད་ཀྱི་སྟོན་པ་ཡིན་པར་མདོར་བསྟན། ས་
དང༌། ཆུ་དང་། མེ་དང་། རླུང་དང་། ནམ་མཁའི་རྣམ་པར་སྣང་དུས་ཉིད་ནས་མི་རྟོག་
མཉམ་པ་ཉིད་དུ་རྒྱས་པར་བཤད་པ། འབྱུང་ལྔའི་རང་བཞིན་ལས་སྣང་སྲིད་སྣ་ཚོགས་
སུ་སྣང་ཡང་ངོ་བོ་ཡེ་ནས་མ་སྐྱེས་པ་ཀུན་བྱེད་ཉིད་དུ་དོན་བསྡུ་བའོ། །
དང་པོ་ནི། གོང་དུ་བསྟན་པ་དེ་ལྟ་བུའི་སྟོན་པ་ལོངས་སྤྱོད་རྫོགས་པའི་སྐུ་རིགས་ལྔ་
ཡི་རང་བཞིན་དུ་སྣང་བ་དེ་རྣམས་ཀྱིས་མི་གཡོ་མཉམ་པ་ཆེན་པོའི་དགོངས་པ་ནི་ཇི་
ལྟར་སྟོན་ན་ཚུར་བདག་ཉིད་ཀྱི་ངོ་བོ་ལ་ཉིད་ཀྱི་རང་བཞིན་དུ་རྣམ་པར་མི་རྟོག་ལ།
ཕར་ཡུལ་སྣང་གི་ཆོས་གཞན་རྣམས་ལའང་དེ་དང་དེ་ཉིད་དུ་རྟོག་པར་མི་བྱེད་པའི་
ཚུལ་གྱིས་བྱང་ཆུབ་སེམས་ཀྱི་སྟོན་པ་ལྔ་པོ་དེ་ཡིས་སྣང་སྲིད་འཁོར་འདས་ཀྱི་ཆོས་
- 316 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀུན་ཀྱང་བདག་གཞན་མཉམ་པ་ཉིད་ཀྱི་རང་བཞིན་བློ་འདས་སྤྲོས་པ་དང་བྲལ་བ།
ཆོས་ཉིད་དེ་བཞིན་ཉིད་དུ་རྣམ་པར་མི་རྟོག་པའི་བརྡ་ཡི་གསུང་དེ་ལ་བརྟེན་ནས་སྟོན་་་་
པར་བྱེད་དོ་ཞེས་སོ། །གཉིས་པ་གོང་གསལ་ལྟར་ལྔ་ལས། དང་པོ་ནི། འདི་ལྟར་བྱང་
ཆུབ་སེམས་ཀྱི་རང་བཞིན་འོད་གསལ་སྤྲོས་པ་དང་བྲལ་བའི་རང་མདངས་ཡེ་ཤེས་་་
རང་གསལ་བའི་ཆ་དེའི་རྩལ་ལས་ལོངས་སྤྱོད་རྫོགས་སྐུའི་སྟོན་པ་ས་ཡི་སྐུར་མངོན་
དུ་བྱུང་ནས། སྒྲ་ཚིག་བརྗོད་པ་ལས་འདས་པའི་ཆོས་ཉིད་མཉམ་པ་ཆེན་པོ་རྣམ་པར་
མི་རྟོག་པའི་དོན་ཚིག་དང་ཡི་གེས་མི་སྟོན་ཏེ། འབྱུང་བ་རང་གི་རང་བཞིན་ཇི་ལྟ་བ་
བཞིན་དུ་སྣང་བའི་སྒོ་ནས་སྟོན་པར་བྱེད་པ་སྟེ། འདི་ལྟར་རང་གི་རང་བཞིན་ནི་ཡེ་
ནས་རྣམ་པར་རྟོག་པ་ཐམས་ཅད་དང་བྲལ་བ་ཡིན་པས་འདི་ནི་བདག་གོ་སྙམ་དུ་ནང་
གི་བདག་ཉིད་དམ་གང་ཟག་ཏུ་མི་རྟོག་ལ། འདི་ནི་གཞན་ནོ་སྙམ་དུ་ཕྱི་རོལ་གྱི་ཡུལ་
དུ་མི་རྟོག་པས་མཚོན་སྤྲོས་པའི་མཐའ་གང་དུའང་མི་རྟོག་པར་ཆོས་ཉིད་མཉམ་པའི་
དགོངས་པ་སྟོན་པར་བྱེད་ཅིང་། ཁམས་གསུམ་གྱིས་བསྡུས་པའི་སེམས་ཅན་ཐམས་
ཅད་ཀྱིས་མི་རྟོག་མཉམ་པ་ཉིད་ཀྱི་དོན་དེ་ཇི་ལྟ་བ་བཞིན་དུ་རྟོགས་པས་སངས་རྒྱས་
ཀུན་དང་དགོངས་པ་མཉམ་པར་འགྱུར་བ་ཡིན་པས་ཐེག་པ་འོག་མ་པ་རྣམས་ཀྱིས་་་་
རྩོལ་ཞིང་སྒྲུབ་པས་གྲུབ་པར་རེ་བའི་ཆོས་ཉིད་དེ་ནི། ཨ་ཏི་རྫོགས་པ་ཆེན་པོའི་ལམ་
འདིར་མ་བཙལ་ལྷུན་གྱིས་འགྲུབ་པར་འགྱུར་རོ་ཞེས་གསུངས་སོ། །
གཉིས་པ་ནི། དེ་བཞིན་དུ་བྱང་ཆུབ་སེམས་ཀྱི་ངོ་བོ་རང་བྱུང་གི་ཡེ་ཤེས་དེས་རང་གི་
ངོ་བོ་སྟོན་པ་ཆུ་ཡི་སྐུར་མངོན་དུ་བྱུང་ནས་ཆོས་ཀྱི་དོན་ཚིག་དང་ཡི་གེས་མི་སྟོན་ཏེ།
ཆུ་དེ་ཉིད་རང་གི་ངོ་བོས་མཚོན་ཅིང་སྟོན་པར་བྱེད་པ་སྟེ། དེ་ཡང་ནང་བདག་ཏུ་མི་
རྟོག་ཅིང་ཕྱི་རོལ་གྱི་ཆོས་གཞན་ལ་མི་རྟོག་པས་མི་རྟོག་མཉམ་པའི་དགོངས་པ་སྟོན་
པར་བྱེད་ཅིང་ཁམས་གསུམ་གྱི་སེམས་ཅན་ཐམས་ཅད་ཀྱིས་དོན་དེ་ལྟར་རྟོགས་པས་
སངས་རྒྱས་ཀུན་དང་དགོངས་པ་མཉམ་པར་གྱུར་ནས་རྩོལ་བའི་ཆོས་རྣམས་ནི་མ་
བཙལ་ལྷུན་གྱིས་གྲུབ་པར་འགྱུར་རོ། །གསུམ་པ་ནི། རིག་པ་བྱང་ཆུབ་སེམས་ཀྱི་རང་
- 317 -



ལེའུ་ཉི་ཤུ་རྩ་ལྔ་པ།
བཞིན་རང་བྱུང་ཡེ་ཤེས་ཆེན་པོ་དེས་སྟོན་པ་མེ་ཡི་རྣམ་པའི་སྐུར་བྱུང་ནས་ཚིག་དང་
ཡི་གེས་ཆོས་མི་སྟོན་ཏེ། མེ་རང་གི་ངོ་བོས་ཆོས་སྟོན་པ་ཡི་ཚུལ་ནི་ནང་བདག་ཏུ་མི་
རྟོག་ཅིང་ཕྱིའི་ཆོས་ལ་གཞན་དུའང་མི་རྟོག་པར། རྣམ་པར་མི་རྟོག་པའི་ངོ་བོ་ཆོས་
ཉིད་མཉམ་པའི་དགོངས་པ་རང་གི་ངོ་བོས་སྟོན་ཞིང་ཁམས་གསུམ་སེམས་ཅན་ཐམས་
ཅད་ཀྱིས་དེ་ལྟར་རྟོགས་པས་སངས་རྒྱས་ཀུན་དང་མཉམ་པར་རྩོལ་བའི་ཆོས་ཉིད་མ་
བཙལ་བར་ངང་གིས་གྲུབ་པར་འགྱུར་རོ། །བཞི་པ་ནི། སྟོན་པ་བྱང་ཆུབ་སེམས་ཀྱི་
ཡེ་ཤེས་དེས་སྟོན་པ་ལོངས་སྤྱོད་རྫོགས་སྐུ་རླུང་གི་སྐུར་བྱུང་ནས་སྒྲ་ཚིག་དང་ཡི་གེས་
ཆོས་མི་སྟོན་པར་རང་གི་ངོ་བོས་མཚོན་དེ་ཆོས་སྟོན་པ་ཡི་ཚུལ་ནི། བདག་གཞན་
གཉིས་སུ་མི་རྟོག་པར་ཅིར་ཡང་མི་རྟོག་པའི་མཉམ་པའི་དགོངས་པ་སྟོན་ལ་ཁམས་
གསུམ་གྱི་སེམས་ཅན་ཐམས་ཅད་ཀྱིས་དོན་དེ་རྟོགས་པ་ཙམ་གྱིས་སངས་རྒྱས་ཀུན་
དང་དགོངས་པ་མཉམ་པར་གྱུར་ཏེ་རྩོལ་བའི་ཆོས་རྣམས་ནི་མ་བཙལ་བར་རྩོལ་མེད་
ལྷུན་གྱིས་གྲུབ་པར་གསུངས་པའོ། །
ལྔ་པ་ནི། ཀུན་བྱེད་བྱང་ཆུབ་སེམས་ཀྱི་ཡེ་ཤེས་དེས་སྟོན་པ་ནམ་མཁའི་སྐུར་བྱུང་
ནས་ཚིག་དང་ཡི་གེས་དོན་མི་སྟོན་ཏེ། ནམ་མཁའ་རང་གི་ངོ་བོས་ཆོས་ཉིད་ཀྱི་དོན་
བརྡ་ལ་བརྟེན་ནས་སྟོན་པར་བྱེད་པ་ནི་བདག་གཞན་གཉིས་སུ་རྣམ་པར་རྟོག་ཅིང་་་་
འཛིན་པའི་ཆོས་སུ་མི་སྟོན་པར་བདག་གཞན་དང་འཁོར་འདསཾ་བཟང་ངན་བླང་དོར་
སོགས་ཅིར་ཡང་མི་འབྱེད་པར་ཉག་ཅིག་སྤྲོས་པ་དང་བྲལ་བས་རྟོག་མེད་མཉམ་པ་
ཆེན་པོ་ཡི་དགོངས་པ་སྟོན་པར་བྱེད་ལ། དེ་ལྟར་ཁམས་གསུམ་གྱི་སེམས་ཅན་་་་་
ཐམས་ཅད་ཀྱིས་དོན་དེ་ཇི་བཞིན་དུ་རྟོགས་པས་དུས་གསུམ་སངས་རྒྱས་ཀུན་དང་་་་
དགོངས་པ་དབྱེར་མེད་པ་མཉམ་པ་ཉིད་དུ་གྱུར་ནས་འོག་མའི་ཐེག་པ་རྣམས་ཀྱིས་་་་
རྩོལ་བའི་ཡུལ་དུ་བྱེད་པའི་སངས་རྒྱས་ཀྱི་སའི་ཡོན་ཏན་ཐམས་ཅད་མ་བཙལ་ལྷུན་
གྱིས་གྲུབ་པར་འགྱུར་བ་སྟེ། དེས་ན་ཀུན་བྱེད་བྱང་ཆུབ་སེམས་ལས་མངོན་དུ་ཕྱུང་
-318 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བའི་སྟོན་པ་ལོངས་སྤྱོད་རྫོགས་པའི་སྐུ་དེ་རྣམས་ཀྱིས་རང་རང་གི་ངོ་བོས་ཆོས་འཆད་
པ་འདི་ཡིས་ཆོས་རྣམས་ཀུན་གྱི་དོན་ཀྱང་གཟུང་འཛིན་མཚན་མའི་སྤྲོས་པ་ཀུན་དང་
བྲལ་བའི་རྟོག་མེད་མཉམ་པ་ཉིད་ཀྱི་རང་བཞིན། ཆོས་ཉིད་དེ་བཞིན་ཉིད་བཅོས་་་
བསྒྱུར་སྤང་བླང་ཐམས་ཅད་བྲལ་བར་རིག་པར་གྱིས་ཤིག་ཅེས་གདམས་པ་སྟེ། དེ་
ལྟར་འབྱུང་བ་ལྔ་པོ་འབྱུང་གྱུར་དང་བཅས་པའི་ཕྱི་ནང་སྣོད་བཅུད་དུ་སྣང་བའི་ཆོས་་་་
འདི་ཐམས་ཅད་ཡེ་ནས་བྱང་ཆུབ་སེམས་ཀྱི་རང་བཞིན་དུ་མངོན་པར་བྱང་ཆུབ་ཅིང་་་
རིགས་ལྔའི་སངས་རྒྱས་སུ་བཞུགས་པའི་ཚུལ། རྨད་བྱུང་ལས། ཆེན་པོ་ལྔ་ཉིད་སྐུ་
ལྔ་ལྷུན་གྱིས་རྫོགས་པའི་དཀྱིལ་འཁོར་ཉིད་དོ། །ཞེས་དང་། འདས་པ་དང་། མ་འོང་
པ་དང་། ད་ལྟར་བྱུང་བ་རྣམས་དང་། དུས་དང་དུས་ཀྱི་སོ་སོར་གྱུར་པ་དང་། དུས་
གསུམ་གྱི་བདེ་བར་གཤེགས་པ་ཐམས་ཅད་དང་། སྐྱེ་བ་ཐམས་ཅད་དང་། སྐྱེ་བོ་དང་།
སྐྱེ་འགྲོ་རྣམས་དང་། ཆེན་པོ་ལྔ་དང་འབྱུང་བ་བཞི་ལས་བྱུང་བའི་ཆོས་ཐམས་ཅད་སྐུ་
ལྔ་རྣམ་པར་དག་པ་ལས་མ་བྱུང་བ་གཅིག་ཀྱང་མེད་དོ། །དེ་དག་ཐམས་ཅད་སྐུ་ལྔ་ལས་
བྱུང་བས་ན་ཐམས་ཅད་ནས་ཐམས་ཅད་དུ་སྐུ་ལྔ་ཉིད་དུ་མ་གྱུར་པ་གཅིག་ཀྱང་མེད་
དོ༑ ༑དེས་ཕྱིར་སངས་རྒྱས་སུ་མ་གྱུར་པ་གཅིག་ཀྱང་མེད་དོ། །ཅེས་གསུངས་སོ། །
གསུམ་པ་ནི། ཀྱེ་ཁམས་གསུམ་ན་འཁོད་པའི་སེམས་ཅན་ཐམས་ཅད་ཀུན་ཆོས་
ཐམས་ཅད་ཀྱི་འབྱུང་གནས་སུ་གྱུར་པའི་སྙིང་པོ་བྱང་ཆུབ་ཀྱི་སེམས་སྟོན་པ་ཀུན་བྱེད་
རྒྱལ་པོ་ང་ཡིས་ནི་འཁོར་འདས་ཐམས་ཅད་རང་རྩལ་འགག་པ་མེད་པ་ལས་སྤྲུལ་་་་
ཅིང་མངོན་དུ་ཕྱུང་བ་ཡིན་པས་སེམས་ཅན་ཁྱེད་རྣམས་ཐམས་ཅད་ང་ཡིས་བྱས་པ་ཡིན་
པའི་ཕྱིར་ན། འགྲོ་བ་ཁྱེད་རྣམས་ཐམས་ཅད་ཀུན་བྱེད་རྒྱལ་པོ་ང་ཡི་སྲས་ཡིན་པ་དང་།
དོན་ལ་ཐ་དད་མེད་པས་ང་དང་མཉམ་པའང་ཡིན་ལ་ཀུན་བྱེད་ང་དང་ངོ་བོ་མི་གཉིས་
པར་ང་ཉིད་དངོས་ཀྱང་ཡིན་པའི་ཕྱིར་ན། ང་ཡིས་ཁྱེད་རྣམས་ལ་ཚུལ་དེ་ལྟར་སྟོན་
པར་བྱེད་པའི་ཆེད་དུ་ཀུན་བྱེད་བྱང་ཆུབ་སེམས་ལས་མངོན་དུ་ཕྱུང་བ་ཡི་རང་བཞིན།
དོན་ལ་ང་ཡི་ངོ་བོ་དངོས་སུ་སྣང་བའི་སྟོན་པ་འབྱུང་ཆེན་རྣམ་པ་ལྔས། སྲ་ཞིང་བརྟན་
- 319 -



ལེའུ་ཉི་ཤུ་རྩ་དྲུག་པ།
པ་དང་རླན་ཞིང་གཤེར་བ་ལ་སོགས་པའི་ཚུལ་དུ་སྣང་བ་འདིའི་རང་བཞིན་རྣམ་པ་
ལྔ་པོ་མི་རྟོག་མཉམ་པ་ཉིད་ཆོས་ཉིད་བྱང་ཆུབ་ཀྱི་སེམས་གཅིག་ཏུ་བསྟན་ལ། དེ་ལྟ་
བུའི་ཆོས་ཉིད་མཉམ་པ་ཉིད་རྩོལ་སྒྲུབ་ལས་འདས་པའི་རང་བཞིན་གཅིག་པོ་དེ་་་
ཀུན་བྱེད་ང་ཉིད་ཡིན་གྱིས་དེ་ལས་གཞན་ཞིག་མིན་པ་དེ་བཞིན་དུ་ཁམས་གསུམ་རྒྱུ་
དྲུག་ཏུ་གནས་པའི་སེམས་ཅན་ཁྱོད་རྣམས་ཀྱང་ཆོས་ཉིད་གཅིག་པོ་དེ་ལས་གཞན་དུ་
མེད་པར་ཡིད་ཆེས་པར་གྱིས་ཤིག་ཅེས་གདམས་པའོ། །གསུམ་པ་ནི། ཀྱེ་ཁམས་
གསུམ་གྱི་སེམས་ཅན་ཇི་སྙེད་ཡོད་པ་མ་ལུས་པ་ཀུན། ཀུན་བྱེད་བྱང་ཆུབ་ཀྱི་སེམས་
ང་ཡི་ངོ་བོ་གདོད་ནས་སྐྱེ་བ་མེད་པ་ཡེ་སྟོང་སྤྲོས་བྲལ་ཆེན་པོ་བྱ་རྩོལ་བློ་ལས་འདས་
པའི་རང་བཞིན་ལས་གྲུབ་པ་རྡུལ་ཙམ་ཡང་མེད་ལ། དེ་ལྟར་ན་དཔེར་ན་སྒྱུ་མ་མཁན་་་
མེད་ན་དེས་སྤྲུལ་པའི་རྒྱུ་མའི་སྣང་བ་རྣམས་ཀྱང་མེད་པ་བཞིན་དུ་ང་ཡི་བྱས་པའི་་་་
སེམས་ཅན་ཁྱེད་རྣམས་ཀྱང་མེད་ལ། ཁྱེད་རྣམས་མེད་པར་གྱུར་བ་ཙམ་གྱི་དུས་དེ་
ཙམ་ན་སྟོན་པ་འབྱུང་ཆེན་ལྔ་ཡང་སུ་ཡི་ངོར་སྣང་ཞིང་འབྱུང་བར་འགྱུར་ཏེ་སྣང་བར་
མི་འགྱུར་ཞིང་། མི་རྟོག་མཉམ་པ་ཉིད་ཀྱི་ཆོས་ཀྱང་གང་གིས་གང་ལ་སྟོན་པར་འགྱུར་
ཏེ་མི་འགྱུར་བ་དེས་ན་དེ་ལྟ་བུའི་ཆོས་ཉིད་མཉམ་པའི་དོན་དེ་ལ་གོམས་པ་མཐར་ཕྱིན་
པར་གྱིས་ཤིག་དང་སྣང་སྲིད་ཀྱི་ཆོས་ཐམས་ཅད་ཆོས་ཉིད་གཅིག་གི་ཀློང་དུ་རང་གྲོལ་
བར་འགྱུར་རོ། །ཞེས་གསུངས་སོ། །
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རང་སེམས་སྟོན་པར་བྱུང་
བའི་ལེའུ་སྟེ་རྩ་ལྔ་པའི་འགྲེལ་པའོ།། །།
དོན་དྲུག་པ་སེམས་ཉིད་སྒོམ་དུ་མེད་པས་རྒྱུ་འབྲས་བྱ་བརྩལ་ལས་འདས་པའི་ལེའུ་
ཉེར་དྲུག་པ་ལ་གཉིས་ཏེ། བསྟན་པ་དང་བཤད་པའོ། །དང་པོ་ནི། དེ་ལྟར་རིག་པ་
བྱང་ཆུབ་སེམས་ཀྱི་རྩལ་སྣང་འབྱུང་བ་ཆེན་པོ་ལྔས་རྟོག་མེད་མཉམ་པ་ཉིད་ཀྱི་དོན་
རང་གི་ངོ་བོས་སྟོན་པས་རང་སེམས་སྟོན་པར་མངོན་དུ་ཕྱུང་བ་ཡིན་ཚུལ་གསུངས་པ་
- 320 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོས་སེམས་ལས་བྱུང་བའི་ཆོས་འབྱུང་བ་
ཆེན་པོ་ལྔ་སྟོན་པར་བྱུང་བའི་རྟགས་སུ་ལོངས་སྐུ་འབྱུང་བ་ལྔ་པོ་དེ་གང་ལས་སྣང་་་་
བའི་གཞི་ཆོས་སྐུ་སྤྲོས་དང་བྲལ་བའི་རང་བཞིན་གདོད་ནས་མ་སྐྱེས་པའི་རིག་པ་བྱང་
ཆུབ་ཀྱི་སེམས་སྟོན་པ་ཡིན་པར་ཞལ་གྱིས་བཞེས་པ་འདི་གསུངས་སོ་ཞེས་སྟོན་པ་
ཆོས་སྐུའི་རྩལ་ལས་མངོན་དུ་ཕྱུང་བ་ཡིན་ན་གདུལ་བྱ་ལ་ལམ་སྟོན་པའི་གཟུགས་སྐུ་
ཡིན་པར་གྲུབ་པའི་གཏན་ཚིགས་གྲུབ་པའོ། །གཉིས་པ་ལ་གཉིས་ཏེ། གཞི་ལམ་འབྲས་
བུ་གསུམ་གྱིས་མཚོན་ཏེ་བསྟན་པ་དང་། དེ་དག་ཐམས་ཅད་ཐིག་ལེ་གཅིག་ཏུ་དབྱེར་
མེད་དུ་བསྟན་པའོ། །དང་པོ་ལ་བཞི་སྟེ། ལྟ་བ། སྒོམ་པ། སྤྱོད་པ། འབྲས་བུའོ། །
དང་པོ་ལྟ་བ་ལ་བཞི་སྟེ། སེམས་ཉིད་རང་བཞིན་གྱིས་དག་པའི་ངོ་བོ་ལྟ་བར་བསྟན་
པ༑ དེ་ཉིད་ཡོན་ཏན་གྱི་འབྱུང་ཁུང་ཡིན་པ། དེའི་རང་བཞིན་སྤྲོས་པའི་མཐའ་དང་
བྲལ་བ། རྩེ་གཅིག་འཛིན་པའི་སེམས་གནས་ཙམ་གྱིས་མི་རྟོགས་པར་བཤད་པའོ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་སེམས་ཀྱི་རང་བཞིན་
ཡེ་ནས་དག་པའི་ངོ་བོ་ཡིད་ཀྱི་བསམ་པ་ལཾས་འདས་ཤིང་ངག་གིས་བརྗོད་དུ་མེད་་་་
པའི་བྱང་ཆུབ་ཀྱི་སེམས་ནི་སྟོན་པ་སྐུ་གསུམ་གྱི་རྒྱལ་བ་མ་ལུས་པའི་སྟོན་པ་ཀུན་བྱེད་
ཆོས་སྐུའི་ངོ་བོ་མ་རིག་པའི་མུན་པ་ཐམས་ཅད་སེལ་བར་བྱེད་པའི་སྣང་བྱེད་ཀྱི་སྒྲོན་
མར་གྱུར་པ་ཡིན་པས། དེ་ཉིད་ཀྱི་ཡོན་ཏན་དུས་གསུམ་གྱི་སངས་རྒྱས་ཀུན་གྱིས་
རབ་ཏུ་བསྔགས་པ་ནི་ཇི་ལྟར་ན་ཆོས་ཐམས་ཅད་ཀྱི་གནས་ལུགས་མཐར་ཐུག་ཡིན་
པས་སྙིང་པོར་གྱུར་ཅིང་། སྤྲོས་པའི་གྲྭ་ཟུར་དང་བྲལ་བ་དང་ཇི་བཞིན་རྟོགས་པར་
གྱུར་ན་སྲིད་ཞིའི་དཔལ་དུ་འགྱུར་བས་འཇམ་དཔལ་དང་འཁོར་འདས་སྐྱོན་ཡོན་གྱིས་
འཕོ་འགྱུར་མེད་པས་གཞོན་ནུ་ཉིད་དེ། དེ་ནི་བྱ་རྩོལ་ཐམས་ཅད་དང་བྲལ་བ་ལྷུན་
གྲུབ་རྫོགས་པ་ཆེན་པོ་བདེ་ཆེན་འགྱུར་བ་མེད་པ་སྤྲོས་པ་དང་བྲལ་བའི་ལྷུན་ལ་གནས་
པའམ་ཀློང་ན་ཡེ་ནས་གནས་པ་ནི་རྫོགས་པ་ཆེན་པོ་མ་བཅོས་ལྷུན་གྱིས་གྲུབ་པའི་་་
ལྟ་བ་ཡིན་ནོ། །ཚུལ་དེ་དང་མཐུན་པར་མདོ་བཅུ་ལས། སྙིང་པོ་བྱང་ཆུབ་སེམས་འདི་
-321 -



ལེའུ་ཉི་ཤུ་རྩ་དྲུག་པ།
ལ༑ ༑ཏིང་འཛིན་བསམ་པའི་ཡུལ་ལས་འདས། །བརྗོད་དུ་མེད་པའི་ངང་ལ་གནས། །
དེ་ལྟར་སྙིང་པོ་བྱང་ཆུབ་སེམས། །སྟོན་པའི་སྒྲོན་མར་གྱུར་པས་ན། །སངས་རྒྱས་ཀུན་
གྱི་རབ་ཏུ་བསྔགས། །ཆོས་རྣམས་ཀུན་གྱི་སྙིང་པོ་བས། །མཁྱེན་རབ་འཇམ་དཔལ་
གཞོན་ནུ་ཉིད། །བྱ་བྱེད་རྩོལ་སྒྲུབ་མི་མངའ་བར། །བདེ་ཆེན་ཀློང་ན་ཇི་བཞིན་གནས། །
ཞེས་གསུངས་སོ། །གཉིས་པ་ནི། དེ་ལྟ་བུའི་བྱང་ཆུབ་ཀྱི་སེམས་དེ་ནི་ཚུལ་ཁྲིམས་
བསྲུང་བ་དང་བཟོད་པ་སྒོམ་པ་ལ་སོགས་པའི་བྱང་ཆུབ་ཀྱི་སྤྱོད་པ་རྒྱ་མཚོ་ལྟ་བུའི་རྟེན་
གཞིར་གྱུར་པའི་རང་བཞིན་ཡིན་པས། ཇི་སྙེད་རྣམ་པར་གྲོལ་བའམ་རྣམ་པར་གྲོལ་
བའི་ལམ་ཉན་ཐོས་ནས་གསང་སྔགས་ཀྱི་བར་ཇི་སྙེད་ཅིག་བསྟན་པ་ཐམས་ཅད་ཀྱི་
རྩ་བ་ཡང་། བདེ་བར་གཤེགས་པ་མ་ལུས་པ་ཀུན་འབྱུང་བའི་གནས་སུ་གྱུར་པས་
རྒྱལ་ཡུམ་ཤེས་རབ་ཀྱི་ཕ་རོལ་དུ་ཕྱིན་པའི་ངོ་བོར་གྱུར་ཅིང་དུས་གསུམ་གྱི་སངས་་་་
རྒྱས་ཀུན་གྱི་མཚུངས་པའམ་བགྲོད་པ་གཅིག་པུའི་ལམ་ཀུན་བྱེད་བྱང་ཆུབ་ཀྱི་སེམས་
འདི་ཉིད་ཡིན་དེ། ཅིའི་ཕྱིར་ན་རིག་སྟོང་གཉིས་སུ་མེད་པའི་ཡེ་ཤེས་ཀུན་བྱེད་བྱང་་
ཆུབ་ཀྱི་སེམས་དེ་ཉིད་མེད་པར་གོང་དུ་བསྟན་པའི་ལམ་དེ་ཀུན་གྱིས་གཏན་ལ་དབབ་
པར་བྱ་བའི་གཞི་དང་བསྒོམ་བྱའི་ལམ་དང་ཐོབ་བྱའི་འབྲས་བུ་ཐམས་ཅད་མེད་པས་
ལམ་དེ་ཀུན་མི་འབྱུང་བ་དེ་ཡི་ཕྱིར་ན་བྱང་ཆུབ་ཀྱི་སེམས་དེ་ནི་རྣམ་གྲོལ་མཆོག་གི་
ལམ་ཐམས་ཅད་ཀྱི་འབྱུང་གནས་སམ་གཞིར་གྱུར་པ་ཡིན་པར་བསྟན་པའོ། ། ་
གསུམ་པ་ནི། དེ་ལྟ་བུའི་སེམས་ཉིད་ཡེ་ནས་རྣམ་པར་དག་པ་དེ་ནི་རྟོག་པའི་ཡུལ་
དུ་མ་གྱུར་པས་ཤིན་ཏུ་ཕྲ་ཞིང་ཤེས་པར་དཀའ་ལ་གཤེགས་བཞུགས་འབྱོན་འགྱུར་
གྱི་སངས་རྒྱས་མ་ལུས་པ་ཀུན་གྱི་སྤྱི་ལམ་ཆེན་པོར་གྱུར་པ་སྟེ། དེའི་ངོ་བོ་ནི་རྣམ་པར་
མི་རྟོག་པའི་ཡེ་ཤེས་གང་ཞིག་རྟོག་པའི་ཡུལ་ལས་འདས་ཤིང་མི་རྟོག་པ་ཙམ་དུའང་
བསྒོམ་དུ་མེད་པས་ཡུལ་གང་ལའང་མི་གནས་ཤིང་བློས་ཅིར་ཡང་མི་དམིགས་པ།
ཡོད་མེད་ལ་སོགས་པའི་སྤྲོས་པའི་མཐའ་གང་དུ་ཡང་གྲུབ་པ་མེད་ཅིང་རྟོག་དཔྱོད་ཀྱི་
- 322 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསམ་པ་ཀུན་དང་བྲལ་བ། སྨྲ་བརྗོད་ཀྱི་ཡུལ་ལས་འདས་པས་ངག་ཚིག་གིས་གཏན་
ལ་མི་ཕེབས་ཤིང་། གྲུ་བཞི་ཟླུམ་པོ་ལ་སོགས་པའི་དབྱིབས་དང་སྔོ་སེར་དཀར་དམར་
ལ་སོགས་པའི་ཁ་དོག་དང་རྒྱ་རིགས་རྗེ་རིགས་ལ་སོགས་པའི་རིགས་རུས་སོགས་་་་
བློའི་སྤྱོད་ཡུལ་དུ་གྱུར་པ་གང་ཡང་མེད་པས་གཞན་ལ་བསྟན་ཅིང་དམིགས་པ་རྣམས་
ཀྱི་ཚུལ་གྱིས་བརྟགས་པར་དཀའ་ལ་ཚིག་གིས་བརྗོད་དུ་ཡང་རྡུལ་ཙམ་མེད་པས་་་་
སྤྲོས་པའི་མཐའ་ཐམས་ཅད་དང་བྲལ་བ་ཡིན་ནོ། །མདོ་བཅུ་ལས། སེམས་ཀྱི་ངོ་བོ་
འདི་ཡིན་ཞེས། །ཆེ་ཆུང་མཚན་མའི་ངོ་བོ་དང་། །དབྱིངས་དང་ཁ་དོག་སྤྱོད་ཡུལ་དུ། །
སྟོན་པ་ང་ཡིས་བསྟན་པ་མེད། །ཞེས་སོ། །
བཞི་པ་ནི། དེ་ལྟ་བུའི་སྙིང་པོ་རང་བྱུང་གི་ཡེ་ཤེས་ཏེ་ཆོས་ཉིད་མཉམ་པ་ཉིད་དུ་་་
གདོད་ནས་མངོན་པར་སངས་རྒྱས་ཟིན་པས་རྩོལ་སྒྲུབ་གང་ཡང་མི་དགོས་པ་ལ་དེ་་་་
ལྟར་མ་རྟོགས་པར་སྔོན་གྱི་དྲང་སྲོང་ཆེན་པོ་སངས་རྒྱས་རྣམས་ཀྱི་དཀའ་ཐུབ་ཀྱི་ལམ་
དུ་གང་ཟག་གང་ཞིག་ཞུགས་ནས་ཏིང་ངེ་འཛིན་རྩེ་གཅིག་ཏུ་བསྒོམ་པར་འདོད་པས་་་་་
རྣམས་ནི་སྒོམ་པ་ཏིང་ངེ་འཛིན་གྱིས་རོ་ལ་ཆགས་ཤིང་དམིགས་པ་ལ་རྩེ་གཅིག་ཏུ་་་
འཛིན་པའི་སེམས་གནས་ཙམ་གྱི་ལམ་རེ་དོགས་དང་དགག་སྒྲུབ་སྤང་བླང་ལ་སོགས་
པའི་ཟུག་རྔུ་ཅན་གྱི་ནད་ཀྱིས་ཟིན་པར་འགྱུར་ཏ་རེ་ཞེས་འགྱུར་ཉེན་ཆེ་བ་དེས་ན་་་་་
དབང་པོ་དམན་པ་རྣམས་ལམ་ལ་རིམ་གྱིས་དཀྲི་བའི་ཆེད་དུ་དཀའ་སྤྱད་དང་སྒོམ་་་་
སྒྲུབ་ལ་སོགས་པ་དགོས་ཚུལ་གསུངས་པ་སྟོན་པའི་དྲང་དོན་གྱི་ལུང་བཞིན་དུ་ཚིག་གི་
མཐའ་ལ་སྤྱོད་ཅིང་བྱ་རྩོལ་དང་བཅས་པས་བསྒྲུབ་པའི་ལམ་དུ་ཆོས་ཉིད་དེ་མཐོང་ན།
གང་ཟག་དེ་ནི་རྟོག་པའི་རྒྱུན་བཀག་པའི་ཞི་གནས་རྩེ་གཅིག་པའི་རྗེས་སུ་འབྲངས་
བ་དཔེར་ན་རི་དྭགས་སྨིག་རྒྱུ་ཡི་ཆུ་ལ་སྙེགས་པ་དང་འདྲ་བས་ཆོས་ཉིད་ཀྱི་དོན་མི་
རྟོགས་པར་གསུངས་སོ། །དེས་ན་ཆོས་ཉིད་ཡང་དག་པའི་དོན་སྙིང་པོ་བྱང་ཆུབ་ཀྱི་
སེམས་སྨྲ་བསམ་བརྗོད་པ་ཀུན་ལས་འདས་པས་ཡང་དག་པའི་ལམ་ནི་འདི་ལྟ་བུའོ། །
ཞེས་ཚིག་གིས་མཚོན་དུ་མེད་པའི་ཕྱིར་ན་ཡང་དག་པ་ཉིད་དུ་བསྟན་དུ་མེད་པ་ལ།
- 323 -



ལེའུ་ཉི་ཤུ་རྩ་དྲུག་པ།
ཡང་དག་པའི་ལམ་ནི་འདིའོ་ཞེས་དེ་ལྟར་བསྟན་པར་བྱས་ན་ནི་ཆོས་སྐུ་ཀུན་བྱེད་རྒྱལ་
པོ་ང་ཡིས་ཀྱང་ནོར་ཞིང་འཁྲུལ་པ་ཡིན་ནོ་ཞེས་གསུངས་ཏེ། མདོ་བཅུ་ལས། ཡང་དག་
ལམ་ནི་འདི་ཡིན་ཞེས། །ཚིག་དང་ཡི་གེས་མཚོན་དུ་མེད། །ཡང་དག་འདི་ཡིན་སྟོན་
པ་ནི། །རྡོ་རྗེ་སེམས་དཔའ་ང་ཉིད་འཁྲུལ། །ཞེས་གསུངས་པ་ལྟར་རོ། །
གཉིས་པ་སྒོམ་པ་ལ་གཉིས་ཏེ། ཏིང་ངེ་འཛིན་གྱི་རྒྱལ་པོ་དྭངས་ཤིང་གསལ་ལ་
རྟོགས་པ་མེད་པའི་ཞི་གནས་དང་། ཆོས་སྐུ་དྲི་མ་མེད་པའི་སྤྱན་སྣང་ཡུལ་འགགས་
མེད་དུ་གསལ་བའི་ལྷག་མཐོང་ངོ༌། །དང་པོ་ནི། གོང་དུ་བསྟན་པའི་རྒྱུ་མཚན་དེས་
ན་དག་པ་སྐུ་དང་ཡེ་ཤེས་དང་མ་དག་པ་འཁོར་བའི་སྣང་བ་ཐམས་ཅད་བཟང་ངན་་་་
གྱི་དབྱེ་བ་གཉིས་སུ་གདོད་ནས་མ་གྲུབ་ཅིང་མེད་པས་དབྱེར་མེད་གཅིག་ཏུ་འདྲེས་
ཤིང་ཆོས་ཉིད་མཉམ་པ་ཆེན་པོའི་རང་བཞིན་དུ་མཚུངས་པའི་ཕྱིར་ན། རྣམ་པ་བཟང་
ངན་ཅིར་ཡང་མི་འབྱེད་པར་རྒྱ་མཚོ་ལ་གཟའ་སྐར་བཀྲ་བ་བཞིན་དུ་ཡེ་ཤེས་རང་་་་་
གསལ་གྱི་ངོ་བོར་གནས་པ་དེ་ལ་གཟུང་འཛིན་གཉིས་སྣང་གི་རྟོག་པ་ངང་གིས་ཞི་བས་
གཏི་མུག་ཞེས་བརྗོད་པ་དེ་ཡི་ངང་དུ་ཐོག་མེད་ནས་གསལ་བའམ་ཡེ་ནས་རང་བཞིན་
གྱིས་འོད་གསལ་བའི་རང་བྱུང་རིག་པའི་ཡེ་ཤེས་ཀྱི་མར་མེ་བློ་རྣམ་རྟོག་གིས་བསམ་
པ་དང་བརྗོད་པ་ཀུན་དང་བྲལ་བའི་རང་བཞིན་ཏེ། དཔེར་ན་རྒྱལ་པོ་ཆེན་པོ་གདན་
ལས་མི་གཡོ་བར་འཁོར་འབངས་ཐམས་ཅད་མངའ་འོག་ཏུ་བསྡུ་ཞིང་དབང་བསྒྱུར་
བ་ལྟར་འཁོར་འདས་ཐམས་ཅད་ཆོས་ཉིད་གཅིག་གི་ཀློང་དུ་བསྡུ་ཞིང་རིག་རྩལ་་་་་་
འགགས་པ་མེད་པས་དབང་བསྒྱུར་ཡང་རང་གནས་ཆོས་སྐུའི་དགོངས་པ་ལས་ངང་་་
གིས་མི་གཡོ་ཞིང་གང་ལའང་མི་རྟོག་པས་རྨུགས་ཤིང་འཛིན་ཞེན་ཐམས་ཅད་དང་བྲལ་
བར་གནས་པ་ནི་ཏིང་ངེ་འཛིན་ཐམས་ཅད་ཀྱི་རྒྱལ་པོ་རང་བབ་གཉུག་མའི་ཏིང་ངེ་
འཛིན་གྱི་ངོ་བོར་གནས་པ་ཡིན་པར་གསུངས་པའོ། །གཉིས་པ་ནི། འདི་ལྟར་སྣང་
བའི་ཆོས་ཐམས་ཅད་བྱང་ཆུབ་ཀྱི་སེམས་ལས་གཞན་དུ་མ་གྱུར་ཅིང་། བྱང་ཆུབ་ཀྱི་
- 324 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སེམས་ནི་དམིགས་མཚན་སྤྲོས་པ་ཐམས་ཅད་དང་བྲལ་བ་ཡིན་པས་མངོན་སུམ་གྱི་་
ཡུལ་དུ་དམིགས་ཤིང་མཐོང་བར་བྱ་བ་ཅི་ཡང་མེད་པ་དེ་བས་ན་གང་ཡང་མཐོང་བ་
མེད་པར་མཐོང་བ་དེ་ནི་ཆོས་ཉིད་བྱང་ཆུབ་སེམས་ཀྱི་རང་བཞིན་མངོན་སུམ་དུ་མཐོང་
བའི་ཆོས་སྐུ་དྲི་མ་མེད་པའི་མིག་ཐོབ་པ་ཡིན་པས་མཐོང་བའི་དམ་པར་གསུངས་པ་
སྟེ། རུས་སྦལ་རྩ་རྒྱུད་ལས། མི་མཐོང་པ་ཉིད་མཐོང་བ་ཡིན། །ཅིར་ཡང་མི་དམིགས་
གཏི་མུག་སྟེ། །མ་རིག་པ་ནི་ཡེ་ཤེས་གསལ། །ཞེས་གསུངས་སོ། །དེ་ལྟ་བུའི་ཞི་ལྷག་
ཟུང་དུ་འཇུག་པའི་ཡེ་ཤེས་དེའི་ཆོས་ཐམས་ཅད་སྣང་ཆ་མ་འདྲེས་པར་སོ་སོར་གསལ་
ན་ཡང་གདོད་ནས་སྐྱེ་བ་མེད་པ་ཆོས་ཉིད་བྱང་ཆུབ་ཀྱི་སེམས་གཅིག་གི་རང་བཞིན་་་
དུ་རྟོགས་པས་འཁོར་བ་མྱང་འདས་སུ་ཤར་བ་དེ་ནི་ཆོས་ཐམས་ཅད་ཀྱི་གནས་ལུགས་
ཇི་བཞིན་པར་གཟིགས་པ་ཡིན་པའི་ཕྱིར་ན་ཐམས་ཅད་མཁྱེན་པའི་སྤྱན་ཞེས་པ་ཡང་་་
ལྷག་མཐོང་སོ་སོར་རྟོག་པའི་ཡེ་ཤེས་དེ་ལ་བརྗོད་པར་བྱའོ་ཞེས་པ་སྟེ། ནམ་མཁའི་
མཐའ་དང་མཉམ་པ་ལས། །མཐོང་བའི་སྐབས་ན་དོན་མི་མཐོང་། །མི་མཐོང་བས་ན་
དོན་མཐོང་སྟེ། །གཉིས་ག་མ་བཅོས་རང་རིག་ལ། །མཐོང་དང་མ་མཐོང་རྗེས་མི་
འཇུག །ཐམས་ཅད་བྱང་ཆུབ་སེམས་ཉིད་ལ། །ལོག་རྟོག་རྩོལ་བའི་ཆོས་མི་གནས། །
རང་བྱུང་མཚན་མར་མི་འཇུག་པས། །གང་ལྟར་གསལ་ཡང་དམིགས་དང་བྲལ། །
འབྱུང་འཇུག་མེད་པའི་རྣལ་འབྱོར་གྱིས། །ཇི་བཞིན་ཉིད་ཀྱི་དོན་ལ་རྟོགས། །ལྟ་བྲལ་
གཟིགས་མེད་ཡེ་ཤེས་སྤྱན། །ཆོས་རྣམས་བྱང་ཆུབ་སེམས་སུ་གསལ། །ཞེས་སོ། །
གསུམ་པ་སྤྱོད་པ་ལ་གསུམ་སྟེ། ངོ་བོ་ཆོས་ཉིད་ལས་མི་འགྱུར་བས་ཅིར་སྣང་སྐྱེ་མེད་་
དུ་གྲོལ་བ་རང་བཞིན་ཤུགས་ཀྱི་སྤྱོད་པ། ཉོན་མོངས་ཡེ་ཤེས་སུ་གྲོལ་བ་སྣ་ཚོགས་
ཐབས་ལམ་གྱི་སྤྱོད་པ། ཐེག་པ་གཞན་ལྟར་བླང་དོར་དུ་སྤྱོད་པ་དགག་པའོ། །
དང་པོ་ནི། འདི་ལྟར་ཆོས་ཉིད་བྱང་ཆུབ་ཀྱི་སེམས་ནི་ཆོས་དབྱིངས་སྤྲོས་པ་དང་བྲལ་
བ་མཐའ་དང་དབུས་མེད་པའི་རང་བཞིན་ཡིན་པས་ཡངས་ཤིང་རྒྱ་ཆེ་བའི་ཀློང་དུ་ཆོས་
ཐམས་ཅད་གཉིས་མེད་མཉམ་པ་ཉིད་དུ་རྫོགས་ཤིང་དེ་ཐམས་ཅད་ཀྱི་སྙིང་པོ་ཆོས་
- 325 -



ལེའུ་ཉི་ཤུ་རྩ་དྲུག་པ།
སྐུའི་ངོ་བོ་གནས་པ་ཡིན་པས་དེ་ལ་བཟང་ངན་ལ་སོགས་པ་གཉིས་ཆོས་ཀྱི་དབྱེ་བ་་་
གང་ཡང་མེད་པའི་ཕྱིར་བཟང་པོ་དང་དུ་མི་ལེན་ཞིང་ངན་པ་ཕྱིར་མི་འདོར་བར་ཆོས་
ཉིད་གཅིག་གི་ངོ་བོར་དབང་བསྒྱུར་བས་མཉམ་པའི་རྒྱལ་པོར་གནས་པོ་སྟེ། དེས་ན་
ཆོས་ཉིད་བྱང་ཆུབ་ཀྱི་སེམས་དང་བག་ཆགས་འཁྲུལ་པའི་སྣང་བ་གཉིས་སུ་མིང་གི་
བླ་དྭགས་ཙམ་དུ་སོ་སོར་ཕྱེ་ན་ཡང་། དོན་ལ་བག་ཆག་འཁྲུལ་པའི་སྣང་བ་ཐམས་ཅད་
དྷ་དུ་ར་ཟོས་པའི་སྣང་བ་ལྟར་རྫས་སུ་གྲུབ་པ་མེད་པས་དབྱེ་གཞི་ཟད་པའི་དབྱེར་མེད་
ཆེན་པོ་རུ་འདྲེས་ཤིང་ཆོས་ཉིད་གཅིག་གི་རང་བཞིན་དུ་མཚུངས་པ་ཡིན་ཏེ། ཡིད་་
བཞིན་རིན་པོ་ཆེའི་མཛོད་ལས། ཀུན་རྫོབ་རྣམ་ཆད་རྣམ་དབྱེའི་ཡུལ་འདས་པས། །
བཏགས་པའི་བདེན་གཉིས་འདས་ཕྱིར་སྤྲོས་ཀུན་ཞི། །དབྱིངས་ལ་སྣང་སྟོང་རང་བཞིན་
གཉིས་མེད་པས། །བདེན་པ་དེ་ཡང་དབྱེར་མེད་ཅེས་སུ་བརྗོད། །ཅེས་གསུངས་པ་
ལྟར་རོ། །དེས་ན་འདི་ལྟར་སྣང་བའི་ཆོས་རྣམས་དོན་ལ་ཅིར་ཡང་གྲུབ་པ་མེད་བཞིན་
གཟུང་འཛིན་དུ་ཞེན་པའི་རྟོག་པས་རྣམ་པར་བརྟགས་ཤིང་རྨི་ལམ་གྱི་རོལ་པ་ལྟར་སྣ་
ཚོགས་སུ་སྣང་བའི་ཆོས་རྣམས་ནི། རིག་པ་རང་གི་རྩལ་སྣང་འགག་མེད་དུ་ཤར་བ་
ཆོས་ཉིད་ཀྱི་རྒྱན་དུ་སྣང་བས་མཚན་འཛིན་རྟོག་པའི་བློ་ཡིས་མི་འདོར་བས་སྤོང་བར་
མི་བྱེད་ཅིང་། །དེ་བཞིན་དུ་བསྒྲུབ་ཅིང་དང་དུ་ཡང་མི་ལེན་པས་ཅིར་ཡང་མི་དགོངས་
པའམ་མི་རྟོག་པའི་ཐབས་ཀྱིས་གང་སྣང་བའི་ཆོས་ཐམས་ཅད་པོ་དེ་ལ་ཆོས་ཉིད་དུ་
རོལ་པ་དེ་ནི་ཀུན་ཏུ་བཟང་པོ་བླང་དོར་མེད་པའི་སྤྱོད་པའམ་རང་བཞིན་ཤུགས་ཀྱི་་
སྤྱོད་པ་ཡིན་ནོ། །
མདོ་བཅུ་ལས། སྤྱོད་པ་བླང་དོར་མེད་པ་ནི། །སེམས་ཉིད་རྫོགས་པ་ཆེན་པོ་ལ། །
སྣང་བའི་ཆོས་དང་སྲིད་པའི་ཆོས། །ཐམས་ཅད་བྱང་ཆུབ་སེམས་ཡིན་པས། །སེམས་
ཉིད་ཡེ་ཤེས་སྤྱོད་པ་ལ། །འདི་བླང་འདི་དོར་ཡོངས་མ་མཆིས། །ཞེས་གསུངས་སོ། །
གཉིས་པ་ནི། འདི་ལྟར་རྫོགས་པ་ཆེན་པོའི་དགོངས་དོན་ཇི་བཞིན་དུ་རྟོགས་པའི་རྣལ་
- 326 -



ཀུན་བྱེད་རྒྱལ་པོའི་འགྲེལ་པ་ཀུན་བཟང་དགོངས་རྒྱན།
འབྱོར་པ་རྣམས་ལ་ཆོས་ཐམས་ཅད་རིག་པ་ཉག་ཅིག་གི་ངོ་བོར་གྲོལ་བ་ཡིན་པས་འོག་
མའི་ཐེག་པ་ཀུན་དང་མི་མཐུན་པས་བླང་དོར་གྱི་ལམ་ལ་ཞེན་པ་ཡོངས་ཀྱིས་སྤོང་་་་
འགོག་སྦྱོང་བསྒྱུར་ལ་སོགས་པར་ལྟ་བའི་ཆོས་ཉོན་མོངས་པ་དུག་ལྔ་དང་དེས་ཀུན་
ནས་བསླང་ཏེ་བསགས་པའི་ལས། མཚམས་མེད་པ་ལྔ་པོ་ལ་སོགས་པ་ཡི་རང་་་་
བཞིན་ནི་གདོད་ནས་ཆོས་དབྱིངས་སྐྱེ་བ་མེད་པའི་ངང་ནས་རང་ཤར་བའི་རང་བྱུང་གི་
ཡེ་ཤེས་ལྔ་ཡི་རོལ་རྩལ་ཡིན་ཕྱིར་སྤང་བྱ་མ་དག་པའི་ཆོས་སུ་གྲུབ་པ་རྡུལ་ཙམ་མེད་
པར་ཡེ་ནས་རྣམ་པར་དག་པ་སྣ་ཚོགས་ཐབས་ལམ་གྱི་སྤྱོད་པ་ཡིན་པས་འཆིང་བྱེད་
དུ་མི་འགྱུར་བར་མ་ཟད། ལམ་དེར་ཞུགས་པར་བྱས་ནས་ཆོས་ཉིད་མཉམ་པ་ཉིད་་་་
ཀྱི་དོན་ལ་དབང་བསྒྱུར་བར་བྱེད་པའི་རྒྱལ་པོ་ཀུན་བཟང་ཆོས་སྐུའི་གཏན་སྲིད་ལ་་་
མངའ་དབང་ཐོབ་པར་འགྱུར་བས་ན་བུད་མེད་ལ་སོགས་པ་འདོད་པའི་ཡུལ་ཀུན་་་་
ཀྱང་སྤོང་བར་མི་བྱེད་པར་གསུངས་སོ། །ཀློང་ཆེན་རབ་འབྱམས་ལས། རྫོགས་ཆེན་
ཨོཾ་ཏིའི་ངོ་བོ་ལ། །ཕྱི་ནང་གསང་བའི་ཆོས་རྣམས་རྫོགས། །དགེ་བ་བྱར་མེད་སྡིག་པ་
སྤང་དུ་མེད། །དགེ་སྡིག་གཉིས་དང་བྲལ་བའི་རིག་པ་ཆོས་ཀྱི་སྐུ། །དགེ་བ་མི་བྱ་བྱས་
ན་སངས་རྒྱས་མིན། །སྡིག་པ་མི་སྤང་སྤངས་ན་སངས་རྒྱས་འགྲུབ་མི་འགྱུར། །ཅེས་
གསུངས་སོ། །
གསུམ་པ་ནི། དེ་ལས་གཞན་དུ་རྩོལ་བཅས་ཀྱི་ཐེག་པ་གཞན་ལྟར་བླང་དོར་རྩོལ་
སྒྲུབ་ལ་སྤྱོད་པའི་ལོ་རྒྱུས་འཆད་པའི་ལུང་གི་ཚིག་ཙམ་ལ་བརྟེན་ནས་རྒྱུ་འབྲས་བླང་
དོར་གྱི་སྒོ་ནས་རང་གཞན་གྱི་དོན་གཉིས་འགྲུབ་རྒྱུ་ཡོད་པར་གསུངས་པ་དེ་ཚད་མའི་
བློར་བཞག་པའམ་ཚད་མར་བཟུང་ནས་མ་ཧཱ་ཡོ་ག་བས་ཏིང་འཛིན་རྣམ་པ་གསུམ་པོ་
བརྟེན་པར་བསྒོམ་པ་ལ་སོགས་པ་ལམ་རིམ་གྱིས་བགྲོད་ནས་འབྲས་བུ་ཐོབ་པར་་་་་
འདོད་པའི་ཐེག་པ་རང་རང་གི་གྲུབ་པའི་མཐའ་ལ་སྤྱོད་ཅིང་ཉམས་སུ་བླང་བས་འབྲས་
བུ་ཐོབ་པར་རེ་བ་འཇོག་པ་དེ་ནི་འདིར་རྩོལ་བྲལ་ཨ་ཏིའི་ལུང་ལས་གཞན་དུ་གོལ་་་
བ་ཡིན་ནོ་ཞེས་རང་བྱུང་གི་ཡེ་ཤེས་རྒྱུ་རྐྱེན་ལ་མ་ལྟོས་པར་ཡེ་ནས་སངས་རྒྱས་་་་་་
- 327-



ལེའུ་ཉི་ཤུ་རྩ་དྲུག་པ།
ཡིན་པའི་དོན་མ་རྟོགས་པར་རྩོལ་བ་ལ་བརྟེན་ནས་འཁོར་བ་སྤངས་ནས་སངས་རྒྱས་
ཐོབ་པར་ལྟ་བ་ནི་འཁོར་འདས་མཉམ་ཉིད་དུ་མ་རྟོགས་པས་འཁྲུལ་བ་ཡིན་པར་་་་་
གསུངས་པའོ། །དེས་ན་འཁོར་འདས་ཐམས་ཅད་སེམས་དང་རིག་པའི་རོལ་པ་ཙམ་
ལས་གཞན་དུ་མེད་པས་སྤང་བླང་རེ་དོགས་གང་ཡང་མི་བྱ་བར་བཞག་ན་ཆོས་ཐམས་
ཅད་མ་བྱས་ཡེ་ཟིན་དུ་གནས་པར་གསུངས་ཏེ། དེ་ཉིད་ལས། བསམ་གཏན་ཏིང་
འཛིན་ལ་སོགས་སངས་རྒྱས་སྐུ་ལ་སྒྲིབ། །བསྒོམ་ཞིང་སྒྲུབ་པ་བྱས་ན་བསམ་གཏན་
མིན། །སངས་རྒྱས་མི་བསྒྲུབ་བསྒྲུབ་ན་རྩོལ་བར་འགྱུར། །འཁོར་བ་མི་སྤང་སྤངས་
ན་སངས་མི་རྒྱ། །སངས་རྒྱས་གཞན་ན་མེད་དོ་རིག་པ་ཡིན། །འཁོར་བ་གཞན་ན་མེད་
དོ་རང་སེམས་ཡིན། །འདུས་བྱས་དགེ་བ་མི་བྱ་བྱས་ན་འཆིང་བའི་རྒྱུ། །མཆོད་རྟེན་
ལྷ་ཁང་ལ་སོགས་འདུས་བྱས་དགེ་རྩ་ཡིན། །ཆོས་ནི་བྱས་པས་མི་ཟིན་བཞག་པས་་་་
ཟིན་པར་འགྱུར། །ཞེས་གསུངས་སོ། །བཞི་བ་འབྲས་བུ་ལ་གཉིས་ཏེ། སེམས་ཇི་
བཞིན་པ་མ་བཅོས་པར་བཞག་པ་དེ་བཞིན་ཉིད་རང་བྱུང་གི་ཡེ་ཤེས་སུ་ལྷུན་གྱིས་གྲུབ་
ཚུལ་དང་། དེ་ལྟར་བཞག་པས་རྩོལ་སྒྲུབ་ཞེན་པའི་སྡུག་བསྔལ་ལས་གྲོལ་བའོ། །
དང་པོ་ནི། དེས་ན་བྱ་བྱེད་རྩོལ་བ་ཐམས་ཅད་དང་བྲལ་བར་སེམས་ཉིད་ཇི་བཞིན་
པ་མ་བཅོས་རྣལ་མར་བཞག་པའི་ཆོས་ཉིད་དེ་བཞིན་ཉིད་ཀྱི་ངང་དུ་འཁོར་འདས་ཀྱི་
ཆོས་ཐམས་ཅད་མ་བཙལ་ལྷུན་གྲུབ་ཀྱི་ཚུལ་དུ་རྫོགས་ཤིང་གདོད་ནས་ཡེ་སངས་རྒྱས་
པ་ཆོས་དབྱིངས་བདེ་བ་ཆེན་པོ་མཐའ་གྲོལ་ཕྱོགས་ལྷུང་དང་བྲལ་བའི་ལྷུན་ལ་ཡེ་ནས་
གནས་པས་ས་ལམ་སྦྱང་བགྲོད་སོགས་ལ་མི་ལྟོས་པར་ད་ལྟ་ཉིད་ནས་རང་བྱུང་ཀུན་ཏུ་
བཟང་པོའི་ངོ་བོར་གནས་པ་སྟེ། དེ་ཡང་ཡེ་ནས་ཆོས་ཉིད་བྱང་ཆུབ་སེམས་ཀྱི་གཤིས་
ལུགས་དེ་ལྟར་དུ་གནས་པ་ཉིད་རྣལ་འབྱོར་པ་ལ་མངོན་དུ་ཤར་བ་ལས་བླང་དོར་རྩོལ་
སྒྲུབ་ཀྱིས་གྲུབ་པ་མ་ཡིན་ཏེ། ཅིའི་ཕྱིར་ན་རིག་པའི་ཡེ་ཤེས་ཆེན་པོ་རྒྱུ་རྐྱེན་གང་གི་
ཀྱང་མ་བསྐྱེད་པས་རང་བྱུང་འདུས་མ་བྱས་པ་སྲིད་ཞི་ཀུན་ལ་ཁྱབ་ཅིང་ཀུན་གྱི་ཆོས་་
- 328-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཉིད་དུ་གྱུར་པས་ཆེ་བའི་སྙིང་པོ་ཉིད་དུ་གྱུར་པ་དེ་ནི་རྐྱེན་གྱིས་མི་གཡོ་ཞིང་ངོ་བོ་མི་་
འགྱུར་བར་བློ་འདས་ཆོས་སྐུའི་ངོ་བོ་སྨྲ་བསམ་སྤྲོས་པ་ཀུན་ལས་འདས་པས་ན་ཚིག་
གི་བསྙད་པ་ཀུན་དང་བྲལ་བའི་ཕྱིར་རོ། །གཉིས་པ་ནི། འདི་ལྟར་བྱ་བྱེད་རྩོལ་བས་
མ་བསྒྲུབ་པར་ཡེ་ནས་ལྷུན་གྱིས་གྲུབ་ཟིན་པའི་རིག་པ་རང་བྱུང་གི་ཡེ་ཤེས་སྤང་བླང་
རེ་དོགས་ཀྱི་ནད་ཐམས་ཅད་སེལ་པར་བྱེད་པའི་བདུད་རྩིས་ཏེ་བདུད་རྩི་ལྟ་བུའི་རང་་་་
བཞིན་དུ་གྱུར་པ་དེས་ཐེག་པ་འོག་མའི་བྱ་རྩོལ་གྱིས་གདུང་བའི་སྡུག་བསྔལ་གྱི་ནད་
ཀུན་འཇོམ་པར་བྱེད་ཅིང་རང་གི་ངོ་བོ་བྱ་བ་ཐམས་ཅད་དང་བྲལ་བར་ཡེ་ནས་གྲུབ་
ཟིན་པའི་ཆོས་ཉིད་ཡངས་པ་ཆེན་པོའི་ཡུལ་ལ་འཕོ་འགྱུར་མེད་པར་སྔོན་ཇི་ལྟ་་་་་
བཞིན་དུ་ཕྱིས་ཀྱང་དེ་ལྟར་དུ་གནས་པ་ཡིན་ནོ། །
ཚུལ་དེ་དང་མཐུན་པར་མདོ་བཅུ་ལས་ཀྱང་། བྱ་བྲལ་བདེ་བའི་ལྷུན་ལ་གནས། །ཡེ་
ནས་བྱས་ཟིན་བདུད་རྩི་ཡིས། །རྩོལ་བ་དག་གི་སྡུག་བསྔལ་འཇོམས། །ཞེས་གསུངས་
སོ༑ ༑གཉིས་པ་ཐིག་ལེ་ཉག་གཅིག་གི་རང་བཞིན་དབྱེར་མེད་དུ་བསྟན་པ་ལ་གཉིས་
ཏེ། ཇི་བཞིན་པའི་སེམས་ཉིད་རང་གནས་སུ་གནས་པ་ལ་སྐྱེ་འགགས་གནས་གསུམ་
གྱི་ཞེན་པ་མེད་པས་ལྟ་སྒོམ་སྤྱོད་འབྲས་སུ་དབྱེ་བ་དང་། རྣལ་དོན་ནམ་མཁའ་བཞིན་
དུ་གྲུབ་པས་སྨྲ་བསམ་ལས་འདས་པའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་
ཅིག །འདི་ལྟར་སྣང་བའི་འཁོར་འདས་ཀྱི་ཆོས་རྣམས་ཐམས་ཅད་ནི་ཇི་བཞིན་པའི་
སེམས་ཉིད་ཆོས་སྐུ་ཐིག་ལེ་ཆེན་པོའི་རང་བཞིན་ལས་གཞན་དུ་གྲུབ་པ་གང་ཡང་མེད་
པར་དེའི་རང་བཞིན་ཡིན་པས་ན། གོང་དུ་བཤད་པའི་ལྟ་སྒོམ་སྤྱོད་འབྲས་བཞི་བོ་དེ་
ཡང་གདུལ་བྱའི་ངོར་རིག་པའི་ངོ་བོ་གཅིག་ལ་ལྟ་སྒོམ་སྤྱོད་འབྲས་ཐམས་ཅད་མ་བཙལ་
ལྷུན་གྲུབ་ཀྱི་ཚུལ་དུ་རྫོགས་ཤིང་ཚངས་པའི་ཚུལ་ཚིག་གིས་མཚོན་ནས་བསྟན་པ་ཙམ་
ལས། དོན་ལ་དེ་དག་ཕར་སྤྲོས་ཤིང་དབྱེ་བར་བྱེད་པ་གང་ཡང་མེད་ཅིང་ཆོས་སོ་སོ་
བ་བཞི་རིག་པ་གཅིག་གི་ངོ་བོར་ཚུར་བསྡུ་བ་ཡང་མེད་དོ། །དེ་བཞིན་དུ་ཆོས་འདི་་
དག་ཐམས་ཅད་དང་པོ་སྐྱེ་བ་མེད་ཅིང་མཐར་འགག་པ་མེད་པར་ཀ་དག་སྐྱེ་བ་མེད་
- 329 -



ལེའུ་ཉི་ཤུ་རྩ་བདུན་པ།
པ་ཆོས་སྐུ་ཐིག་ལེ་ཉག་གཅིག་གི་ངང་ལས་མ་གཡོས་བཞིན་དུ་རང་གདངས་ལྷུན་གྲུབ་
ཀྱི་སྣང་ཆ་རུ་འཁོར་འདས་ཀྱི་སྣང་ཆ་སྣ་ཚོགས་པ་འགོག་པ་མེད་པར་འཆར་ཞིང་། །
དེ་ལྟར་འཆར་བའི་དུས་ཉིད་ནས་གྲུབ་པ་རྡུལ་ཙམ་མེད་པར་གཉིས་མེད་མཉམ་པ་
ཆེན་པོའི་རང་བཞིན་དུ་ཇི་ལྟར་སྔར་བཞིན་ཕྱིས་ཀྱང་དེ་བཞིན་དུ་གནས་པ་ཡིན་པས་་་་
སྣང་སྟོང་དབྱེར་མེད་སྤྲོས་པ་དང་བྲལ་བར་བསྟན་པ་ཡིན་ཏེ། གཏིང་རྫོགས་ལས།
གཉིས་སུ་མེད་པའི་རྒྱུད་ཀྱི་ལྟ་བའི་གཞི། །སྣང་བ་འདི་ཉིད་ཡེ་ནས་སྐྱེ་བ་མེད། །སྐྱེ་
མེད་ཉིད་ན་གང་ཡང་ཐམས་ཅད་སྐྱེས། །སྐྱེས་ཙམ་ཉིད་ན་རང་སེམས་ངང་གིས་སྟོང་། །
དཔེར་ན་ཆུ་དང་མེ་ལོང་གཟུགས་བརྙན་བཞིན། །སྣང་དང་སྟོང་པ་དབྱེར་མེད་གདོད་
ནས་དག །ཅེས་གསུངས་པ་བཞིན་ནོ། །
གཉིས་པ་ནི། དེ་ལྟར་ཡོད་མེད་སྐྱེ་འགག་ལ་སོགས་པ་སྤྲོས་པའི་མཐའ་ཐམས་ཅད་
དང་བྲལ་ཞིང་རྟོག་པའི་སྤྱོད་ཡུལ་ལས་འདས་པས་གང་དུའང་རྣམ་པར་མི་རྟོག་པ་་་
ཆོས་ཀྱི་དབྱིངས་དང་དབྱེར་མེད་པའི་སེམས་ཉིད་རང་བྱུང་གི་ཡེ་ཤེས་འཁོར་འདས་་་་
ཀྱི་ཆོས་རྣམས་ཀྱི་སྙིང་པོ་བཙལ་བ་མེད་པར་ཡེ་ནས་སངས་རྒྱས་པའི་རང་བཞིན་ཅན་
འདི་ནི་ནམ་མཁའ་བཞིན་དུ་ཆོས་ཐམས་ཅད་ལ་ཡེ་ནས་ཁྱབ་ཅིང་དུས་གསུམ་འཕོ་་་
འགྱུར་མེད་པར་གནས་པས་ན་རྟོག་པའི་གྲྭ་ཟུར་དང་བྲལ་ཞིང་སྨྲ་བསམ་གྱི་ཡུལ་ཀུན་
ལས་འདས་པའོ། །ཞེས་གསུངས་སོ། །ནམ་མཁའི་རྒྱལ་པོ་ལས་ཀྱང་། བསཾམ་དང་
བྲལ་བའི་སེམས་དེ་ནམ་མཁའ་ཉིད། །ནམ་མཁའ་འདྲ་བའི་སེམས་དེ་ཉིད་དང་བྲལ། །
ཡོད་མེད་དབུ་མའང་མི་དམིགས་བརྗོད་མེད་ན། །ནམ་མཁའ་མི་དམིགས་བརྗོད་དུ་
མེད་ལས་འདས། །སེམས་ལ་ཚིག་ཏུ་བརྗོད་མེད་སྐུ་ཡང་མེད་ཅེས་གསུངས་སོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱ་མེད་རྫོགས་པ་བསྒོམ་
དུ་མེད་པའི་ལེའུ་སྟེ་རྩ་དྲུག་པའི་འགྲེལཾ་བའོ།། །། །
དོན་བདུན་པ་སེམས་ཉིད་ཀུན་བྱེད་དབྱིངས་རང་བཞིན་གྱིས་དག་པས་རྒྱུ་འབྲས་
- 330 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱ་བཙལ་ལས་འདས་པའི་ལེའུ་ཉེར་བདུན་པ་ལ་གཉིས་ཏེ། བསྟན་པ་དང་། བཤད་
པའོ། །དང་པོ་ནི། དེ་ལྟར་རིག་པ་བྱང་ཆུབ་སེམས་ཀྱི་རང་བཞིན་སྟོན་པའི་ངོ་བོར་
གནས་པ་དེ་ཡེ་ནས་བསྒོམ་དུ་མེད་པས་རྒྱུ་འབྲས་བྱ་བཙལ་ལས་འདས་པར་བསྟན་་་་
པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་ཉིད་ཀྱི་ངོ་བོ་ལ་འཁོར་འདས་་
སྤང་བླང་གང་ཡང་མ་གྲུབ་པར་རང་བཞིན་གྱིས་རྣམ་པར་དག་པས་རྒྱུ་འབྲས་རྩོལ་
སྒྲུབ་ཀྱིས་མི་འགྲུབ་པར་རྩོལ་མེད་ལྷུན་གྱིས་གྲུབ་པར་སྟོན་པའི་གདམས་ངག་ཕོག་
པ་དང་མཐུན་ཅིང་གཉིས་སུ་མེད་པའི་ལུང་ཐེག་པ་འོག་མ་ལས་ཁྱད་པར་དུ་འཕགས་
པས་ཆེན་པོ་ཞེས་གསུངས་པ་འདི་ཉིད་འཆད་འགྱུར་གྱི་ས་བཅད་བདུན་པོའི་གོ་རིམ་
ལྟར་རིམ་གྱིས་བསྟན་པ་ནི་འདི་ཉིད་ཡིན་ཏེ་ཞེས་ལྷག་བཅས་ཀྱི་ཚིག་གི་གོང་འོག་་་་
མཚམ་སྦྱར་བའོ། །གཉིས་པ་ལ་བདུན་ཏེ། སེམས་ཉིད་ཀུན་བྱེད་ཡེ་ནས་དག་པའི་
དབྱིངས་སུ་བསྟན་པ། སྣང་སྲིད་ཆོས་ཉིད་ཀྱི་རོལ་པ་ཡིན་པས་འཁོར་འདས་བླང་དོར་
དུ་བྱེད་པའི་ལམ་མ་གྲུབ་པ། ཆོས་དབྱིངས་སྨོན་པ་མེད་པས་སེམས་ལས་གཞན་པའི་
སངས་རྒྱས་གྲུབ་ཏུ་མེད་པ། སྲིད་གསུམ་ཡེ་གྲོལ་དུ་རྟོགས་པས་འཁོར་བ་སྤང་དུ་མེད་
པ༑ རྩོལ་སྒྲུབ་རྒྱུ་འབྲས་ཀྱི་ལམ་གྱིས་ནམ་ཡང་སངས་རྒྱས་མི་འགྲུབ་པ། རྩོལ་སྒྲུབ་
རྒྱུ་འབྲས་སྟོན་པའི་སློབ་དཔོན་སྤང་བ། འབད་མེད་ཡེ་གྲོལ་དུ་འཆད་པའི་བླ་མ་་་་
བརྟེན་ཚུལ་ལོ། ། །
དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག་འདི་ལྟར་སྣང་སྲིད་འཁོར་འདས་ཀྱིས་
བསྡུས་པའི་ཆོས་རྣམས་ཐམས་ཅད་ནི་ཀུན་བྱེད་བྱང་ཆུབ་ཀྱི་སེམས་ང་ལས་བྱུང་བ་
ཡིན་པས་ན་བྱང་ཆུབ་ཀྱི་སེམས་ཡེ་ནས་རྣམ་པར་དག་པ་བཞིན་ཏུ་དེའི་ངང་ལས་ཤར་
བའི་ཇི་ལྟར་སྣང་བའི་ཕྱི་ནང་སྣང་སྲིད་ཀྱིས་བསྡུས་པའི་ཆོས་རྣམས་ཐམས་ཅད་ཀུན་
ཀྱང་། རྩོལ་སྒྲུབ་བྱ་བྱེད་ལ་མ་ལྟོས་པར་ཡེ་ནས་རང་བཞིན་གྱིས་རྣམ་པར་དག་པ་ཀ་
དག་དབྱིངས་ཀྱི་ངང་ལས་སྐད་ཅིག་ཀྱང་གཡོ་མ་མྱོང་བར་ལུང་དུ་བསྟན་པ་ཡིན་ཏེ།
ཆོས་དབྱིངས་རིན་པོ་ཆེའི་མཛོད་ལས། སྐུ་གསུམ་ཀློང་ལས་འཁོར་འདས་རང་ཤར་
- 331 -



ལེའུ་ཉི་ཤུ་རྩ་བདུན་པ།
ཡང་། །དབྱིངས་ལས་མ་གཡོས་ཆོས་ཉིད་བདེ་བའི་ཞིང་། །སེམས་ཉིད་ཀློང་ཆེན་འགྱུར་
མེད་ནམ་མཁའི་ངང་། །རོལ་པ་ངེས་མེད་ཐུགས་རྗེ་ཆོ་འཕྲུལ་ཀློང་། །ཐམས་ཅད་
དབྱིངས་ཀྱི་རྒྱན་ལས་ལོགས་ན་མེད། །ཅེས་གསུངས་པ་ལྟར་རོ། །
གཉིས་པ་ནི། འདི་ལྟར་འབྱུང་པ་ཆེན་པོ་ལྔས་བསྡུས་པའི་ཕྱི་སྣོད་ཀྱི་འཇིག་རྟེན་དང་
ཕུང་པོ་ལྔས་བསྡུས་པའི་ནང་བཅུད་ཀྱི་སེམས་ཅན་དུ་སྣང་བ་འདི་ཀུན་ཡེ་ནས་སྤྲོས་་་་
བྲལ་ཆོས་ཀྱི་དབྱིངས་རིག་པ་བྱང་ཆུབ་སེམས་ཀྱི་རང་བཞིན་དུ་དབྱེར་མེད་པ་ཡིན་་་་
ལ༑ ཆོས་ཀྱི་དབྱིངས་དེ་ལ་ནི་གཟུང་འཛིན་རྣམ་རྟོག་གི་བསྒྲིབ་པ་ཞིག་གཤིས་ལ་
ཞུགས་མ་མྱོང་བས་ཡེ་ནས་རྣམ་པར་དག་པའི་སྤྱོད་ཡུལ་དུ་གྱུར་པ་ཡིན་པས། དེ་ལ་
དག་པ་སངས་རྒྱས་དང་ནི་མ་དག་པ་སེམས་ཅན་གཉིས་སུ་གྲུབ་པ་མེད་ཅིང་འཁོར་
འདས་བླང་དོར་དུ་འབྱེད་པའི་སྒོ་ནས་ས་ལམ་རིམ་གྱིས་བགྲོད་པ་དང་རྒྱུ་འབྲས་བླང་
དོར་ལ་སོགས་པའི་གཉེན་པོས་བཅོས་སུ་ག་ལ་ཡོད་དེ་བཅོས་བསྒྱུར་སྤང་བླང་གང་
ཡང་མེད་པར་ཡེ་ནས་བསྒྲུབ་མེད་རྩལ་སྤྲུགས་ཆེན་པོར་གནས་པའི་ཕྱིར་ཏེ། རྩལ་
ཆེན་ལས། ཕྱི་དང་ནང་མེད་ཐམས་ཅད་ཆོས་ཀྱི་དབྱིངས། །རྣམ་པར་དག་པའི་སྤྱོད་
ཡུལ་གཉིས་མེད་ལ། །སངས་རྒྱས་སེམས་ཅན་ཡོངས་ཀྱིས་མེད་པ་སྟེ། །བསྒྲུབ་མེད་
རྩལ་སྤྲུགས་སྨོན་པ་མེད་པ་ཡི། །མ་ནོར་དམ་པའི་ལམ་ཆེན་ལྷུན་རྫོགས་པ། །ཞེས་
གསུངས་པ་ལྟར་ལ། འདི་ལ་མདོ་བཅུ་ལས་འབྱུང་བ་ཆེན་པོ་ལྔ་དང་སྣང་སྲིད་ཐམས་
ཅད་ཕྱི་དང་བྱང་ཆུབ་ཀྱི་སེམས་དང་ཆོས་ཉིད་ནང་སྟེ་དེ་དག་ཐམས་ཅད་ཆོས་ཀྱི་་་་་
དབྱིངས་སུ་དབྱེར་མེད་པར་གསུངས་ཏེ། དེ་ཉིད་ལས། ཕྱི་དང་ནང་གི་ཆོས་ཉིད་འདི། །
འབྱུང་ཆེན་ལྔ་དང་སྣང་སྲིད་ཕྱི། །བྱང་ཆུབ་སེམས་དང་ཆོས་ཉིད་ནང་། །དབྱེ་བ་མེད་
པར་ཆོས་ཀྱི་དབྱིངས། །ཡེ་ནས་རྣམ་དག་སྤྱོད་ཡུལ་ལ། །སངས་རྒྱས་སེམས་ཅན་
གཉིས་མེད་པས། །དེ་ལ་རྣམ་པ་བགྲང་དུ་མེད། །ཅེས་རྣམ་པ་བགྲང་དུ་མེད་པའི་མདོ་
འགྲེལ་དུ་གསུངས་སོ། །གསུམ་པ་ནི། དེ་ལྟར་ཡེ་ནས་རྣམ་པར་དག་པ་ཡིན་ན་ཡང་
- 332 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འོན་ཀྱང་སེམས་ཅན་རྣམས་ཀྱི་འཁྲུལ་པའི་ཤེས་པས་བསླད་ཅིང་བསླུས་པའི་ཕྱིར་ན་
བླང་དོར་འབད་རྩོལ་ལ་བརྟེན་ནས་འཁྲུལ་སྣང་སྦྱང་ཞིང་སངས་རྒྱས་ཀྱི་གོ་འཕང་་་་
བསྒྲུབ་པར་བྱེད་དགོས་སོ་སྙམ་ན། ཆོས་ཀྱི་དབྱིངས་ཡེ་སྟོང་སྤྲོས་པ་དང་བྲལ་བ་ཀ་
དག་ཡེ་བབས་སོར་བཞག་གི་དོན་འདི་ལ་བྱ་རྩོལ་གང་ཡང་མི་འཇུག་པས་གང་ཡང་
བསྒྲུབ་ཏུ་མེད་བཞིན་དུ་ཆོས་ཐམས་ཅད་མ་སྤངས་པར་ཡེ་ནས་གཞི་མེད་རྩ་བྲལ་ཆེན་
པོར་ཡེ་གྲོལ་ལ་སོང་སྟེ་ལྷུན་གྲུབ་འབྲས་བུའི་ཆོས་སུ་རྩལ་རྫོགས་ཟིན་པས་རྩལ་་་་་
སྤྲུགས་ཆེན་པོར་གྲུབ་ཟིན་པ་ལ་འབྲས་བུ་ཐོབ་འདོད་ཀྱི་སྨོན་པ་མེད་པས་ན། སངས་
རྒྱུས་ཞིག་གཞན་ནས་བཙལ་བར་བྱ་བ་རྡུལ་ཙམ་མེད་པར་ལྷུན་གྲུབ་རྫོགས་པ་ཆེན་
པོར་ཡེ་ནས་གནས་པ་ཡིན་ལ། རྒྱུ་མཚན་དེས་ན་སྔ་མ་སྟེ་གོང་དུ་ལམ་དང་གཉེན་པོས་
བཅོས་སུ་མེད་པར་གསུངས་པ་དེ་ཉིད་ཀྱི་དོན་ལྟར་མ་བཅོས་རང་བབ་ཏུ་འཇོག་པ་་་
ལས། ཐེག་པ་འོག་མས་རྩོལ་སྒྲུབ་ཀྱི་ལམ་ལ་རྟོག་ཅིང་དཔྱོད་པ་དང་སེམས་ཅན་རང་
ག་མའི་གཟུང་འཛིན་གྱི་རྟོག་པ་གཉིས་ཀ་ཡེ་ནས་རྣམ་པར་དག་པ་གཉིས་མེད་ཆོས་
ཀྱི་དབྱིངས་ཀྱི་རང་བཞིན་ཡིན་པ་ལ་ཕྱིན་ཅི་ལོག་ཏུ་རྣམ་པར་རྟོག་པའི་སོ་སྐྱེས་བྱིས་
པའི་སྤྱོད་པས་ཅི་ཞིག་བསླུས་ཏེ་ནམ་མཁའ་ལ་ཆུ་མི་ཆགས་པ་བཞིན་དུ་གོས་པ་རྡུལ་
ཙམ་ཡང་མེད་དོ། །
རྩལ་ཆེན་ལས། སྒྲོ་སྐུར་བཅིང་གྲོལ་དག་པའི་ཆོས་དབྱིངས་ལ། །ལོག་རྟོག་བྱིས་
པའི་སྤྱོད་པས་ཅི་ཞིག་བསླུ། །ཞེས་དང་། མདོ་བཅུ་ལས། ཡེ་ནས་རྫོགས་པའི་བྱང་
ཆུབ་ལ། །བསྒྲུབ་ཏུ་མེད་པས་སྨོན་དུ་མེད། །ཡེ་ནས་ལྷུན་རྫོགས་བྱ་རྒྱུ་མེད། །སྔ་མ་
བཞིན་ཏེ་རྩོལ་སྒྲུབ་མེད། །རྟོག་པ་དང་ནི་དཔྱོད་པ་དང་། །གཟུང་འཛིན་རྣམ་པར་་
དག་པ་གཉིས། །ཡེ་ནས་གཉིས་མེད་ཆོས་དབྱིངས་ལ། །ལོག་རྟོག་བྱིས་པས་བསླུ་བ་
མེད། །ཅེས་གསུངས་སོ། །བཞི་པ་ནི། འདི་ལྟར་རྒྱུ་སེམས་ཅན་གྱི་གནས་སྐབས་དང་
འབྲས་བུ་སངས་རྒྱས་ཀྱི་གནས་སྐབས་ལྟ་བུ་ཐ་དད་དུ་མེད་པར་འཁོར་འདས་ཐམས་
ཅད་ཡེ་ནས་གཉིས་མེད་ཆོས་དབྱིངས་བདེ་བ་ཆེན་པོ་ལས་གཞན་དུ་མེད་པས་ཁམས་
- 333 -



ལེའུ་ཉི་ཤུ་རྩ་བདུན་པ།
གསུམ་ཡོངས་གྲོལ་ཆེན་པོ་སྲིད་གསུམ་ཀ་དག་གི་རང་བཞིན་ཡིན་པའི་ཕྱིར་ན། མ་་་
དག་སེམས་ཅན་ལྟར་སྣང་བ་ཀུན་གྱི་སྤྱོད་པ་ལ། ཐེག་པ་འོག་མ་བ་རྣམས་ཀྱིས་་་་
འཁྲུལ་པས་བཞག་པ་ཕྱིན་ཅི་ལོག་ཏུ་ནོར་བའི་ལམ་དུ་བརྟགས་ཤིང་དེ་ཉིད་སྤང་བྱར་
བསྟན་པ་ཡིན་ན་ཡང་། དོན་ལ་གོང་དུ་བསྟན་པའི་བསྒྲུབ་མེད་སྨོན་པ་མེད་པའི་ལམ་
ཆེན་པོ་དེ་དང་འདི་གཉིས་ལ་ཐ་དད་དུ་དབྱེ་བ་མེད་པས་མི་གཉིས་པ་ཡིན་ཕྱིར། དེ་
ལྟ་བུའི་འཁོར་བའི་ཆོས་ཐམས་ཅད་སྤང་དུ་མེད་པར་འཁོར་འདས་གཉིས་ལ་ཡེ་ནས་
བཟང་ངན་མེད་པས་མཉམ་པ་ཉིད་ཀྱི་རང་བཞིན་ཡིན་པར་ཤེས་ཏེ་སྤང་བླང་བཅོས་
བསྒྱུར་མེད་པར་བཞག་པས་དུས་གསུམ་གྱི་སངས་རྒྱས་ཀུན་གྱི་རྗེ་བཙུན་དམ་པ་ཀུན་
བཟང་གདོད་མའི་མགོན་པོ་ཉིད་དང་དབྱེར་མེད་པ་ཡིན་པར་གསུངས་ཏེ། དེ་ཉིད་
ལས། འཁྲུལ་པས་ནོར་བའི་ལམ་བསྟན་ཀྱང་། གོང་གི་ཆོས་དབྱིངས་ལམ་དེ་གཉིས།
ཡེ་ནས་གཉིས་མེད་གཅིག་ཡིན་ཏེ། །ལམ་གཉིས་མཉམ་པར་ཤེས་པ་ནི། །དུས་གསུམ་
སངས་རྒྱས་ཀུན་གྱི་རྗེ། །ཞེས་སོ། །
ལྔ་པ་ནི། དེ་ལྟ་བུའི་གཟུང་འཛིན་རྣམ་རྟོག་གི་སྤྲོས་པ་ཐམས་ཅད་ཡེ་ནས་རྣམ་པར་
དག་པས་འཁོར་འདས་གཉིས་མེད་བླང་དོར་དང་བྲལ་བར་རྟོགས་པ་དེ་ནི་ཨ་་་་་་
རྫོགས་པ་ཆེན་པོའི་རྣལ་འབྱོར་པ་ཤིན་ཏུ་སྐལ་བ་དང་ལྡན་པ་ཡིན་པར་གསུངས་ལ།
དེ་ལས་གཞན་དུ་འཁོར་འདས་གཉིས་ལ་འཇུག་ལྡོག་གི་ཡུལ་དུ་བལྟས་ནས་བདག་་
གིས་ཡང་དག་པའི་ལམ་ལ་བརྟེན་ནས་འཁོར་བ་སྤང་ཏེ་མྱང་འདས་བསྒྲུབ་པར་བྱའོ་
སྙམ་དུ་དགག་སྒྲུབ་སྤང་བླང་ལ་ཞེན་པའི་བློ་ཅན་ཐམས་ཅད་ང་དང་བདག་ཏུ་རྟོག་་་་
པ་དང་བཅས་པ་ཡིན་པས། མུ་སྟེགས་འཁྲུལ་པའི་ལམ་དུ་ལྟུང་བ་ཡིན་ལ། དེ་ལྟ་བུའི་
ཕྱིན་ཅི་ལོག་ཏུ་རྣམ་པར་རྟོག་པ་མི་ཤེས་བྱིས་པའི་བློ་གཟུང་འཛིན་གྱི་རྟོག་པས་འཁོར་
འདས་བླང་དོར་གྱི་ཆོས་སུ་མེད་པ་ལ་ཡོད་པར་བཟུང་ཞིང་བརྟགས་པའི་ལམ་གྱིས་་་་
བསླུས་པས་ཆོས་སྤྱོད་རྒྱུ་འབྲས་ལ་རྟོག་ཅིང་རྩོལ་སྒྲུབ་ཀྱིས་གདུང་བར་བྱེད་པའི་་་་་
- 334 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལམ་ལ་བཙུད་པ་དེ་ནི་ལྷུན་གྲུབ་གདོད་མའི་རྒྱལ་སར་ཕྱིན་པའི་དུས་མེད་ལ། དེ་
བཞིན་དུ་ཀུན་བྱེད་ཆོས་སྐུའི་དགོངས་པ་རྩོལ་མེད་ཡེ་གྲོལ་གྱི་དོན་རྟོགས་པའི་དུས་་
ཀྱང་མེད་པས་ཆོས་ཉིད་འདུས་མ་བྱས་པ་རིག་པ་རང་བྱུང་གི་ཡེ་ཤེས་ཏེ་འདུས་བྱས་
ཀྱི་དགེ་བ་ཆོས་སྤྱོད་བླང་དོར་གྱིས་ཚོལ་བས་རྙེད་པར་ག་ལ་འགྱུར་ཏེ་ནམ་མཁས་་་་
ནམ་མཁའ་ཚོལ་བའམ་རི་དྭགས་སྨིག་རྒྱུ་ལ་བསྙེགས་པ་དང་འདྲ་བར་གསུངས་སོ། །
རྩལ་ཆེན་ལས། ང་དང་བདག་ཏུ་བརྟགས་པ་རབ་ཞི་བའི། །མཆོག་ཏུ་རྨད་བྱུང་ཕྱི་དང་
ནང་ཀུན་དབྱིངས། །ཡེ་ནས་རྣམ་པར་དག་པའི་སྤྱོད་ཡུལ་ལ། །སེམས་ཅན་སངས་
རྒྱས་གཉིས་མེད་སྐལ་ཅན་དབང་། །བདག་གཞན་བརྟགས་པས་མུ་སྟེགས་འཁྲུལ་
པའི་ལམ། །བྱིས་པས་བསླུས་པས་ཆོས་སྤྱོད་ལམ་ལ་བཙུད། །ཕྱིན་པའི་དུས་མེད་
རྟོགས་པའི་དུས་མེད་དེ། །གཉིས་མེད་ཆོས་ནི་རྙེད་པར་ག་ལ་འགྱུར། །ཞེས་གསུངས་
དྲུག་པ་ནི། དེ་ལ་བྱར་མེད་རྫོགས་པ་ཆེན་པོའི་དོན་རྒྱུ་འབྲས་སྤང་བླང་ལས་འདས་
པའི་སེམས་ཉིད་རང་བྱུང་གི་ཡེ་ཤེས་མངོན་སུམ་དུ་མ་མཐོང་ཞིང་བྱར་མེད་ཡེ་གྲོལ་
གྱི་དོན་མ་ནོར་བར་སྟོན་པའི་ཀུན་ཁྱབ་ཀྱི་ཚད་མ་གསུམ་དང་ཡང་མི་ལྡན་པས་ཚད་
མར་མ་གྱུར་པའི་སློབ་དཔོན་གང་ཞིག་ཨ་ཏི་ཡེ་གྲོལ་གྱི་དགོངས་པ་རྒྱུ་འབྲས་རྩོལ་
བསྒྲུབ་ཀྱི་ཡུལ་དུ་ཁྲིད་ཅིང་སྟོན་པར་བྱེད་པ་དེ་ནི། དཔེར་ན་སྔོན་གྱི་དུས་སུ་སྤྲེའུའི་
སློབ་དཔོན་ཞིག་གིས་མཚོ་ནང་དུ་ཟླ་བའི་གཟུགས་བརྙན་ཤར་བ་ལྷ་དབང་ཕྱུག་ཆེན་
པོའི་གཙུག་རྒྱན་མཚོ་ནང་དུ་ལྷུང་པ་ཡིན་པར་བཟུང་ནས། སྤྲེའུ་རྣམས་ལ་དེ་ཉིད་ལེན་
ཐབས་བསླབས་པས་ཀུན་གྱིས་སློབ་དཔོན་གྱི་ངག་བཞིན་བྱས་པས་སྤྲེའུ་ཐམས་ཅད་
ཆུ་ནང་དུ་ཤི་བར་བཤད་པ་བཞིན། དེ་འདྲའི་ཕྱིན་ཅི་ལོག་ཏུ་ལུང་ཕོག་ཅིང་བསྟན་པ་
དང་མཐུན་པར་རྗེས་སུ་ཞུགས་པ་ཐམས་ཅད་ལམ་ནོར་པ་ཡིན་པས་རེ་དོགས་དགག་
སྒྲུབ་ཀྱི་རྟོག་པས་ཟིན་པར་འགྱུར་ཏ་རེ་ཞེས་ཟིན་ཉེན་ཆེ་བས་དེ་འདྲའི་སློབ་དཔོན་་་་
རྣམས་སྤང་བར་གདམས་པ་སྟེ། མདོ་བཅུ་ལས། སེམས་ཉིད་མངོན་དུ་མ་མཐོང་བའི། །
- 335 -



ལེའུ་ཉི་ཤུ་རྩ་བརྒྱད་པ།
ཚད་མར་མ་གྱུར་སྤེལ་འདྲ་ཡིས། །སྟོན་པའི་ལུང་བསྟན་བཀའ་བོར་བས། །ལམ་ནོར་
རྟོག་པས་ཟིན་ཏ་རེ། །ཞེས་སོ། །བདུན་པ་ནི། དེ་ལྟར་མཚན་ཉིད་དང་མི་ལྡན་པའི་
བླ་མ་བསྟེན་པས་ལམ་ལོག་པར་གོལ་པའི་ཉེན་ཡོད་པའི་རྒྱུ་མཚན་དེ་བས་ན་མཚན་
ལྡན་གྱི་བླ་མ་བསྟེན་པ་ཤིན་ཏུ་གལ་ཆེ་བས། འདི་ལྟར་གསེར་ལ་ནག་ཚུར་གཏོང་བ་
ཡི་ཐབས་ཀྱིས་གཡའ་དྲེག་གཅོད་ཅིང་གསེར་གྱི་མདངས་འོད་བཏོན་པས་གཞན་ཡིད་
འཕྲོག་པར་བྱེད་པ་ལྟར་གདུལ་བྱའི་རྒྱུད་ཀྱི་ལོག་རྟོག་གི་གཡའ་དྲེག་གཅོད་ཅིང་རང་
བྱུང་གི་ཡེ་ཤེས་མངོན་དུ་སྟོན་པས་ཚིམ་པར་བྱེད་པའི་སློབ་དཔོན་མཚན་ཉིད་དང་་་་
ལྡན་པ་འབད་མེད་ཡེ་གྲོལ་སོར་བཞག་གི་དོན་མ་ནོར་བར་ཡང་དག་པར་སྟོན་པའི་
མན་ངག་ཟབ་མོ་རིན་ཆེན་དབང་གི་རྒྱལ་པོ་ལྟ་བུའི་མཛོད་དུ་གྱུར་པ་ནི། ཡིད་བཞིན་
རིན་པོ་ཆེའི་མཛོད་ལས། མཐར་ཐུག་སྙིང་པོ་དོན་སྟོན་བླ་མ་ནི། །འབྲེལ་ཚད་རྣམ་
གྲོལ་ཟབ་མོའི་དོན་ལ་སྦྱོར། །ལམ་ཟབ་སྙིང་པོས་རང་གནས་ཆོས་སྐུ་སྤྱོད། །ཕོགས་
འདོན་ཟབ་མོས་ཉམས་རྟོགས་གོང་འཕེལ་བྱེད།། །མཐར་ཕྱིན་རྟོགས་པས་གནས་་་་
ལུགས་གཞི་ལ་སྐྱེལ། །ཐབས་ལམ་ཟབ་མོས་གང་ཡང་ལམ་དུ་བསྒྱུར། །གདམས་པ་
མང་ལྡན་ཤེས་རྒྱུད་འགྲོལ་ལ་མཁས། །ཚེ་འདིར་འཁོར་བའི་ཆུ་བོ་སྒྲོལ་ནུས་པ། །དེད་
དཔོན་ཡིད་བཞིན་སྨན་པའི་རྒྱལ་པོ་ནི། །ཀུན་ལས་འཕགས་ཕྱིར་མཚུངས་མེད་གུས་
པས་བསྟེན། །ཞེས་གསུངས་པ་དེ་ལྟ་བུའི་མཚན་ཉིད་དང་ལྡན་པའི་བླ་མ་ལ་ལུས་་་་
དང་ལོངས་སྤྱོད་ཆོས་སྲིད་སོགས་རིན་ཐང་དཔག་ཏུ་མེད་པ་ཕུལ་བས་བླ་ཞིང་བརྟེན་
པར་འོས་སོ། །ཞེས་གསུངས་སོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱ་མེད་རྫོགས་པ་
རྣམ་དག་དབྱིངས་ཀྱི་ལུང་བསྟན་པའི་ལེའུ་སྟེ་རྩ་བདུན་པའི་འགྲེལ་པའོ།། །།
དོན་བརྒྱད་པ་སེམས་ཉིད་ཀུན་བྱེད་འགྱུར་བ་མེད་པས་ཡེ་ནས་རྒྱུ་འབྲས་རྩོལ་སྒྲུབ་་་
ལས་འདས་པའི་ལེའུ་ཉེར་བརྒྱད་པ་ལ་གཉིས་ཏེ། བསྟན་པ་དང་། བཤད་པའོ། །
- 336 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་པོ་ནི། དེ་ལྟར་ཆོས་ཐམས་ཅད་ཡེ་ནས་རང་བཞིན་གྱིས་རྣམ་པར་དག་པས་རྩོལ་
སྒྲུབ་ལ་ལྟོས་མི་དགོས་པར་བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་་་་་
རྒྱལ་པོ་དེས་ཉིད་ཀྱི་རང་བཞིན་ཆོས་དབྱིངས་བྱང་ཆུབ་ཀྱི་སེམས་ལ་འགྱུར་བ་མེད་་
པོས་རྩོལ་སྒྲུབ་བླང་དོར་ལ་བརྟེན་ནས་འགྱུར་བ་ཅན་དུ་སྟོན་པ་ཐམས་ཅད་དྲང་དོན་
དགོངས་པ་ཅན་ཡིན་པའི་ཚུལ་འདི་གསུངས་སོ། །
གཉིས་པ་ལ་གསུམ་སྟེ། སེམས་ཉིད་རང་བྱུང་གི་ཡེ་ཤེས་དཔེ་དོན་རྟགས་གསུམ་གྱིས་
མི་འགྱུར་པའི་རང་བཞིན་བསྟན་པ་དང༌། སྐུ་གསུམ་སྟོན་པས་འགྱུར་བར་བསྟན་
ཚུལ་དང་། དེ་ཉིད་དྲང་བའི་ལུང་དུ་བསྟན་པས་རྣལ་དོན་མི་འགྱུར་བ་ཉིད་དུ་དོན་བསྡུ་
བའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག ཆོས་སྐུ་ཀུན་བྱེད་རྒྱལ་པོ་ང་ཡི་
རང་བཞིན་དབྱིངས་སྤྲོས་པ་དང་བྲལ་བའི་ངོ་བོ་ལ་ཡེ་ནས་འགྱུར་བ་མེད་པའི་ཚུལ་
ནི༑ ཇི་ལྟར་ན་ཀུན་བྱེད་ང་ཡི་སེམས་ཉིད་རང་བྱུང་གི་ཡེ་ཤེས་འོད་གསལ་འདུས་མ་
བྱས་པའི་དཔེ་ནམ་མཁའ་ཡི་རང་བཞིན་ལ་མེ་བདུན་ཆུ་གཅིག་ལ་སོགས་པ་རྐྱེན་གང་
གིས་འགྱུར་བ་མེད་པ་དེ་བཞིན་དུ། ང་ཡི་ཆོས་ཉིད་བྱང་ཆུབ་སེམས་ཀྱི་རང་བཞིན་
དབྱིངས་འོད་གསལ་སྤྲོས་པ་དང་བྲལ་བ་ལ་རྒྱུ་རྐྱེན་རྩོལ་སྒྲུབ་ལ་སོགས་པ་གཉེན་པོ་
གང་གིས་ཀྱང་འགྱུར་བ་མེད་ལ་ཞེས། དེ་ལ་ཆོས་ཉིད་ཞེས་པ་སྣང་བ་བཅད་པའི་སྟོང་
པ་ལྟ་བུ་མིན་པར་ཇི་ལྟར་སྣང་བའི་དངོས་པོ་འདི་དག་ཐམས་ཅད་སྣང་བཞིན་དུ་སྟོང་།
སྟོང་བཞིན་དུ་སྣང་བས་སྣང་སྟོང་གང་གི་ཕྱོགས་སུ་མ་ལྷུང་བ་སྤྲོས་བྲལ་མཉམ་པ་ཉིད་
ཀྱི་ངོ་བོར་གནས་པ་འདི་ལས་གཞན་ན་ཆོས་ཉིད་ཅེས་བྱ་བ་ཞིག་མེད་པར་གསུངས་
ཏེ༑ བང་མཛོད་འཕྲུལ་ལྡེ་ལས། ཇི་ལྟར་སྣང་བའི་ཆོས་ཉིད་ལ། །ཆོས་ཞེས་མིང་དུ་
བཏགས་པ་ཡིན། །རང་བཞིན་མེད་པ་ཆོས་ཉིད་ཡིན། །ཆོས་ནི་ས་ཡིན་ཆོས་ཉིད་སྲ་
བ་ཡིན། །ཆོས་ནི་ཆུ་ཡིན་ཆོས་ཉིད་གཤེར་བ་ཡིན། །ཆོས་ནི་མེ་ཡིན་ཆོས་ཉིད་ཚ་བ་
ཡིན། །དེ་ལ་སོགས་པ་གཞན་ཡང་བརྩི་བར་བྱ། །ཆོས་ནི་བྱང་ཆུབ་སེམས་ཡིན་ཏེ། །
ཆོས་ཉིད་རིག་ཅིང་གསལ་བ་འོ། །དེ་སོགས་བཤད་པའི་དོན་རྣམས་ནི། །ཆོས་དང་་་་ །
- 337 -



ལེའུ་ཉི་ཤུ་རྩ་བརྒྱད་པ།
ཆོས་ཉིད་གཏན་ལ་དབབ། །ཅེས་ཆོས་རྣམས་ཀྱི་རང་རང་གི་མཚན་ཉིད་སྣང་བཞིན་
པ་འདི་ཆོས་ཉིད་དུ་གསུངས་པའོ། །གཞན་ཡང་ཀུན་བྱེད་ང་ཡི་སེམས་ཉིད་རང་བྱུང་
གི་ཡེ་ཤེས་ཆོས་ཀུན་གྱི་སྙིང་པོ་རུ་གྱུར་པ་དེ་ཡི་རྟགས་ཙམ་གྱི་རོལ་པ་རྣམས་ལའང་
རྒྱུ་རྐྱེན་གཉེན་པོ་གང་གིས་ཀྱང་འགྱུར་བ་མེད་དེ་གཞི་མེད་རྩ་བ་དང་བྲལ་བ་ཡེ་སྟོང་
འདུས་མ་བྱས་པའི་རང་བཞིན་འགྱུར་བའི་ཆོས་སུ་གྲུབ་པ་གང་ཡང་མེད་པའི་ཕྱིར་རོ། །
དེ་བཞིན་དུ་དཔེ་དོན་རྟགས་གསུམ་པོས་མཚོན་ནི་ཆོས་ཐམས་ཅད་པོ་རང་གི་ངོ་བོ་་་
ལ་འགྱུར་པ་མེད་པ་ཡིན་པས་དེ་ལ་རྒྱུ་རྐྱེན་གྱི་གཉེན་པོ་མེད་ཚུལ། མདོ་བཅུ་ལས།
དཔེ་དང་དོན་རྟགས་གསུམ་པོ་ལ། །རྒྱུ་དང་ས་བོན་མ་མཆིས་པས། །རྐྱེན་དང་གཉེན་
པོ་ཀུན་དང་བྲལ། །དེས་ན་སེམས་ཉིད་རྫོགས་པ་ལ། །གཉེན་པོ་མེད་པ་ཞེས་བྱ་འོ། །
ཞེས་གསུངས་སོ། །
གཉིས་པ་ལ་བདུན་ཏེ། སོར་བཞག་ལྷ་མིའི་ཐེག་པས་སེམས་ལ་བསྒྲོད་པས་བསྒྱུར་
བའི་སྐྱོན་དང་། ཆུང་ངུ་ཉན་རང་གིས་བསྒྱུར་བའི་སྐྱོན། བྱང་ཆུབ་སེམས་དཔའི་ཐེག་
པས་བསྒྱུར་བའི་སྐྱོན། འབྲིང་ཀྲི་ཡའི་ཐེག་པས་བསྒྱུར་བའི་སྐྱོན། ཡོ་གའི་ཐེག་པས་
བསྒྱུར་བའི་སྐྱོན། ཆེན་པོ་མ་ཧཱའི་ཐེག་པས་བསྒྱུར་བའི་སྐྱོན། ཨ་ནུའི་ཐེག་པས་སེམས་
ལ་བསྒྲོད་པས་བསྒྱུར་བའི་སྐྱོན་ནོ། །དང་པོ་ནི། དེ་ལྟར་ཆོས་ཉིད་བྱང་ཆུབ་ཀྱི་སེམས་
ལ་ཡེ་ནས་འགྱུར་བ་མེད་པས་རྒྱུ་རྐྱེན་རྩོལ་སྒྲུབ་ལ་བརྟེན་ནས་བཅོས་བསྒྱུར་བྱེད་དུ་
མེད་པ་ལ། ཀུན་བྱེད་རྒྱལ་པོ་ང་ལས་བྱུང་བའི་སྟོན་པ་སྐུ་གསུམ་གྱིས་འཁོར་འདས་
ཐམས་ཅད་རྒྱུ་དང་འབྲས་བུར་བརྟེན་ནས་བྱུང་ཚུལ་གྱིས་རྒྱུ་འབྲས་རྩོལ་སྒྲུབ་ལས་་་་
འདས་པའི་ཆོས་ཉིད་འགྱུར་བ་མེད་པའི་དོན་ལ་མིང་ཚིག་གིས་སྒྲོ་བཏགས་ནས་་་་་་
བསྟན་པ་ནི་འདི་ལྟར། སྟོན་པ་སྤྲུལ་པའི་སྐུས་དྲང་དོན་དགོངས་པ་ཅན་གྱི་ཚིག་ལུང་
བསྟན་པ་སེམས་ཅན་རྣམས་དབང་པོ་ལྔ་ལ་བརྟེན་ནས་ཤེས་པ་ཡུལ་ལ་སྐྱེ་ཞིང་འདོད་
ཡོན་ལ་ལོངས་སྤྱོད་པ་སྤོང་བར་འགྱུར་བའི་ལམ་ནི། དབང་ཤེས་ལྔ་བོ་རང་རང་སྐྱེ་
- 338 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བའི་དམིགས་རྐྱེན་དུ་གྱུར་པའི་ཆོས་གང་ཞིག་གཟུགས་སྒྲ་ལ་སོགས་པའི་ཡུལ་ལྔ་བོ།
རིག་པ་བྱང་ཆུབ་སེམས་ཀྱི་རྩལ་ལས་གཞན་དུ་མེད་པས་ཡེ་ནས་རང་ཆས་སུ་འཆིང་
བའི་སེམས་ཅན་རྣམས་ལ། རང་བྱུང་འདུས་མ་བྱས་པ་ཆོས་ཉིད་བྱང་ཆུབ་སེམས་ཀྱི་
རྩལ་ཡེ་གྲོལ་སྤང་བླང་ལས་འདས་པ་ཡིན་པར་ལུང་མ་བསྟན་པར། དེ་ལྟ་བུའི་ཡུལ་
ལྔ་ལ་སྤྱོད་པ་དེ་ངན་འགྲོ་ལོག་པར་ལྟུང་བའི་རྒྱུ་སྡིག་སྒྲིབ་ཆེ་བའོ་ཞེས་ལུང་བསྟན་
ནས། ལུས་ངག་ཡིད་གསུམ་གྱིས་སྲོག་གཅོད་པ་དང་མ་བྱིན་ལེན་པ་ལ་སོགས་པའི་
སྡིག་པ་སྤོང་ཞིང་དགེ་བཅུ་ལ་སྤྱོད་པ་དང་བསམ་གཟུགས་ཀྱི་ཏིང་ངེ་འཛིན་ལ་སོགས་
པ་བསྒོམ་པར་བྱེད་པའི་ལམ་དེས་ནི། རང་བྱུང་རྒྱུ་རྐྱེན་དང་བྲལ་བའི་ཆོས་ཉིད་བྱང་
ཆུབ་སེམས་ཀྱི་ངོ་བོ་གཅིག་ལ་བླང་དོར་ཏུ་སྤྱད་པའི་ཕྱིར་ན། ཆོས་སྐུ་ཀུན་བྱེད་རྒྱལ་པོ་
སེམས་ཉིད་རང་བྱུང་གི་ཡེ་ཤེས་དང་བསྐལ་བ་མང་པོའི་ཡུན་ལ་འཕྲད་པར་མི་འགྱུར་
ཞིང་བསྒྲིབ་པར་འགྱུར་བ་ཡིན་ཏེ། རུས་སྦལ་རྩ་རྒྱུད་ལས། མི་བགྲོད་རང་བཞིན་
གནས་པའི་དོན་མེད་ན། །མཐོ་རིས་བགྲོད་པའི་རྒྱུ་ལ་ཉོན་མོངས་ཟིན་པར་འགྱུར། །
ལམ་མེད་ལམ་དུ་ཞུགས་པས་རྙེད་པར་རབ་ཏུ་དཀའ། །ཞེས་དང་། དགེ་སྡིག་གཉིས་
མེད་སྤང་བླང་མེད་པར་ཉག་གཅིག་སངས་རྒྱས་ལམ། དགེ་སྡིག་གཉིས་སྤྱོད་གསེར་
དང་བོང་བའི་སེམས། འཁྲུལ་པའི་ལམ་ཡིན་རྫོགས་ཆེན་ལམ་རིང་འགྱུར། ཞེས་
གསུངས་པ་ལྟར་རོ། །
གཉིས་པ་ནི། ཀྱེ་སེམས་དཔའ་ཆེན་པོ་ཉོན་ཅིག སྤྲུལ་སྐུའི་སྟོན་པ་དེ་ཡིས་རང་ལས་
རྒྱུད་ཐ་དད་པའི་ཚུལ་དུ་འདུས་པའི་འཁོར་ཚོགས་རྣམས་ལ། ཉན་རང་གི་ལམ་བདེན་
བཞི་དང་རྟེན་འབྲེལ་བསྒོམ་པ་ལ་སོགས་པའི་བླང་དོར་འཇུག་ལྡོག་གི་ལམ་སྟོན་་་་་
པའི་སྒོ་ནས་རིག་པ་བྱང་ཆུབ་སེམས་ཀྱི་རོལ་རྩལ་རང་བྱུང་ཡེ་ཤེས་ལྔ་ཡི་ཆོས་ལས་
གཞན་དུ་མེད་པའི་ཉོན་མོངས་པ་ལྔ་སྤང་བྱར་སྟོན་ཞིང་། དེ་ལྟར་སྤངས་བར་བྱེད་པ་
དེ་དོན་ལ་ཡེ་ཤེས་ལྔ་སྤོང་པ་ཡིན་ཀྱང་ཉོན་མོངས་པའི་དགྲ་དུག་ལྔ་ཆོམས་པ་ཡིན་་་
ནོ་ཞེས་ལུང་བསྟན་པས། ཉན་རང་གི་ལམ་དུ་ཞུགས་པ་དེ་དག་གིས་ཉོན་མོངས་པའི་
- 339 -



ལེའུ་ཉི་ཤུ་རྩ་བརྒྱད་པ།
དགྲ་ལྔ་རང་བྱུང་གི་ཡེ་ཤེས་ཡིན་པར་མ་རྟོགས་ཏེ་རང་གི་སེམས་ཉིད་རང་བྱུང་གི་ཡེ་
ཤེས་ལྔ་བོ་དེ་སྤོང་བར་འགྱུར་བ་ཡིན་པས་དེ་ལྟ་བུའི་ལམ་དེ་སྟོན་པ་ཀུན་བྱེད་ང་ཡིས་
ལུང་དུ་མ་བསྟན་ཏེ། ཅིའི་ཕྱིར་ན་རྫོགས་པ་ཆེན་པོའི་དོན་དང་འགལ་ཞིང་གོལ་ས་
ཡིན་པའི་ཕྱིར་རོ་ཞེས་པའོ། །གསུམ་པ་ནི། ཀྱེ་སེམས་དཔའ་ཆེན་པོ་ཉོན་ཅིག
མཚན་ཉིད་བྱང་ཆུབ་སེམས་དཔའི་ཐེག་པ་བ་རྣམས་ཀྱིས་རང་གི་སེམས་ཀྱི་རྩལ་
ལས་བྱུང་བའི་ཕྱི་ནང་སྣང་སྲིད་ཀྱི་ཆོས་སུ་སྣང་བ་ཡེ་ནས་སངས་རྒྱས་པའི་རང་བཞིན་
དུ་གནས་པ་འདི་ཉིད་ལ། ཚུལ་དེ་ལྟར་མ་རྟོགས་པར་སྤང་བྱ་མ་དག་པའི་ཆོས་སུ་་
བཟུང་ནས་དོན་དམ་པར་མཐའ་བཞིའི་སྐྱེ་བ་མེད་པ་ཆོས་ཉིད་སྤྲོས་པ་དང་བྲལ་བའི་
ངང་དུ་སྦྱངས་ཤིང་སྟོང་པ་ཉིད་དུ་བསྒོམ་པ་དང་། ཀུན་རྫོབ་ཏུ་རྟེན་འབྱུང་གི་སྣང་བ་
ཐམས་ཅད་སྒྱུ་མ་དང་རྨི་ལམ་ལྟ་བུའི་ཚུལ་དུ་སྦྱངས་བ་སྟེ་བདེན་པ་རྣམ་པ་གཉིས་ཀྱིས་
སྦྱངས་ནས་རྒྱུ་ཚོགས་གཉིས་ལས་འབྲས་བུ་སངས་རྒྱས་ཀྱི་གོ་འཕང་འབྱུང་ངོ་ཟེར་་་་
ནས་བསྐལ་བ་གྲངས་མེད་གསུམ་གྱི་བར་དུ་ས་ལམ་སྦྱོང་བའི་རྩོལ་བ་བྱེད་པ་སྟེ། དེ་
ལྟ་བུའི་ལམ་གྱི་སྡོམ་པ་བསྲུང་བ་དང་ཕ་རོལ་ཏུ་ཕྱིན་པ་བཅུ་ལ་སྤྱད་པས་སེམས་ཉིད་
རང་གི་ངོ་བོ་མི་འགྱུར་བས་ལམ་དེ་ལ་བརྟེན་ནས་སེམས་ཉིད་ནམ་མཁའ་ལྟ་བུའི་རང་
བཞིན་སྔར་བས་བོགས་དབྱུང་སྟེ་སངས་རྒྱས་སུ་འགྱུར་བར་སྟོན་པ་ཀུན་བྱེད་ང་ཡིས་
ལུང་མ་བསྟན་ཏོ་ཞེས་གསུངས་སོ། །
བཞི་པ་ནི། ཀྱེ་སེམས་དཔའ་ཆེན་པོ་ཉོན་ཅིག ཀྲི་ཡ་བས་ཡེ་ནས་རང་སེམས་ཆོས་
ཉིད་ཀྱི་གཤིས་ལ་འགྱུར་བ་མེད་པས་རྩོལ་བསྒྲུབ་ཀྱིས་བཅོས་སུ་མེད་པའི་དོན་མ་་་་
རྟོགས་པར་སྔགས་དང་ཕྱག་རྒྱའི་ཏིང་ངེ་འཛིན་གྱིས་བྱིན་གྱིས་རླབས་ནས་དག་པ་་་
གསུམ་དང་ལྡན་པས་ལྷ་ཡེ་ཤེས་པ་སྣང་སྟོང་དབྱེར་མེད་ཆུ་ཟླ་བཞིན་དུ་གསལ་བར་
བྱས་ནས། དེ་ཉིད་རང་ལ་དངོས་གྲུབ་སྩོལ་བ་པོ་རྗེ་བོ་ལྟ་བུར་བལྟས་ཏེ་དེ་ལ་མཉེས་
པའི་མཆོད་པ་ཕུལ་བས་ནམ་ཞིག་ན་ལྷ་དེ་ལ་བརྟེན་ནས་རེ་ཞིང་འདོད་པའི་དོན་་་་་
。
- 340 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གནས་སྐབས་འདོད་གཟུགས་ཀྱི་རིག་འཛིན་གྲུབ་པ་དང་མཐར་ཐུག་གི་འབྲས་བུ་
རིགས་གསུམ་རྡོ་རྗེ་འཛིན་པའི་གོ་འཕང་ཐོབ་པར་རེ་བ་ནི། དཔེར་ན་ཆུ་ཟླ་གྲུབ་པ་
མེད་པས་ཚོལ་དུ་མེད་པ་དེ་བཞིན་ཏུ་རང་གི་སེམས་ཉིད་ཡེ་གྲོལ་ནམ་མཁའ་ལྟ་བུའི་
རང་བཞིན་ཡིན་པར་མ་རྟོགས་པས་དཀའ་ཐུབ་དང་རྩོལ་སྒྲུབ་ཀྱིས་གདུང་བར་བྱེད་
ན་ཡང་བྱ་རྒྱུད་ནས་གསུངས་པ་ལྟར་སྐྱེ་བ་བདུན་གྱི་བར་དུ་གདོད་ནས་ཡེ་སངས་་་་་
རྒྱས་པའི་སེམས་ཉིད་རང་བྱུང་གི་ཡེ་ཤེས་དེ་ཉིད་མེད་དོ་ཅེས་ཀུན་བྱེད་ང་ཡིས་ལུང་
མ་བསྟན་ཏེ་སེམས་ཉིད་འོད་གསལ་བའི་ཡེ་ཤེས་ལ་འཕོ་འགྱུར་དང་གསལ་འགྲིབ་
གང་ཡང་མེད་པར་ཁྱབ་གདལ་ནམ་མཁའ་བཞིན་དུ་ཡེ་ནས་གནས་པའི་ཕྱིར་འད་་་་
འབྲལ་མེད་པར་གསུངས་པའོ། །
ལྔ་པ་ནི། ཀྱེ་སེམས་དཔའ་ཆེན་པོ་ཉོན་ཅིག རྣལ་འབྱོར་ཡོ་ག་བས་རང་གི་སེམས་
ཉིད་འགྱུར་བ་མེད་པས་རྒྱུ་འབྲས་བླང་དོར་ལས་འདས་པའི་དོན་མ་རྟོགས་པར་མངོན་
བྱང་ལྔ་དང་བྱིན་གྱིས་བརླབ་པ་དང་ཆོ་འཕྲུལ་བཞི་བསྒོམ་པ་ཡི་ཏིང་ངེ་འཛིན་གྱིས་་་་
བདག་དམ་ཚིག་པ་དང་ལྷ་ཡེ་ཤེས་སེམས་དཔའ་གཉིས་སྤུན་གྲོགས་ཀྱི་ཚུལ་དུ་བསྒོམ་
པ་ཞེས་པ་འདི་ཨུ་པ་ཡའི་ཐེག་པ་དང་ལྷན་དུ་བསྟན་པ་ཡིན་པས་འདིར་དེས་བསྒོམ་
ཚུལ་བསྟན་པ་དང་། ཡོ་ག་རང་ལམ་དུ་དམ་ཡེ་དབྱེར་མེད་ཆུ་ལ་ཆུ་བཞག་པ་ལྟར་
མཉམ་པ་ཉིད་དུ་བསྒོམ་པའམ། ཡང་ན་ཀུན་གཟིགས་རོང་པའི་ཞལ་ནས། རྣལ་འབྱོར་
གྱི་རྒྱུད་དུ་ནི། བདག་ལྷར་བྱིན་གྱིས་བརླབ་པ་དང་། མདུན་དུ་ལྷ་དམིགས་པ་ཡང་
འདོད་མོད་ཀྱི། ལྷ་མཉེས་པར་བྱ་བ་ལ་ཡེ་ཤེས་ཀྱི་ལྷ་བདག་ལ་བསྟིམས་ཤིང་དབྱེར་
མེད་པར་བྱས་པའི་རེག་པའི་བདེ་བས་མཉེས་པར་བྱ་བ་དང་། སྒྲུབ་པ་ཕལ་ཆེར་སྟོན་
པས། ཚུལ་འདིས་ལྷ་དང་གྲོགས་པོའི་ཚུལ་དུ་བལྟའོ། །ཞེས་གྲགས་སོ། །ཞེས་
གསུངས་པ་ལྟར། སྐབས་ལ་ལར་ཨུ་པ་ཡས་དམ་ཡེ་གཉིས་དཔོན་གཡོགས་ཀྱི་ཚུལ་
དང༌། ཡོ་ག་བས་སྤུན་ནམ་གྲོགས་པོའི་ཚུལ་དུ་མཉམ་པར་བསྒོམ་པར་གསུངས་་་་
པའང་ཡོད་དོ། །གང་ལྟར་ཡང་དེ་ལྟར་བླང་དོར་ཅན་གྱི་ལམ་དེས་བདག་ཉིད་ཀྱིས་་་་
- 341 -



ལེའུ་ཉི་ཤུ་རྩ་བརྒྱད་པ།
གང་འདོད་པ་ཡི་གནས་སྐབས་དང་མཐར་ཐུག་གི་དངོས་གྲུབ་བསྒྲུབ་བྱའི་ལྷ་དེས་་་
སྟེར་བར་རེ་བ་ནི། རང་བྱུང་གི་ཡེ་ཤེས་ཡེ་ནས་འཕོ་འགྱུར་མེད་པའི་ཆོས་ཉིད་དེ་ལ་
འདོད་པའི་འབྲས་བུ་གསར་དུ་ལེན་པ་མེད་པར་ཡེ་ནས་གནས་པའི་དོན་མ་རྟོགས་་་
པར་བླང་དོར་ལ་ཞེན་པ་དེས་རང་སེམས་བྱ་རྩོལ་མེད་པའི་དོན་ལ་བསྒྲིབས་ནས་མི་
ཚེ་གསུམ་གྱི་བར་དུ་སེམས་ཉིད་ཆོས་སྐུའི་རང་ཞལ་དང་མི་འཕྲད་པའི་ཕྱིར་ན། དེ་
འདྲའི་རྩོལ་སྒྲུབ་བླང་དོར་ལ་ཞེན་པའི་ལམ་དེ་ཡང་ཀུན་བྱེད་ང་ཡིས་ངེས་པའི་ལུང་་་
དུ་བསྟན་པ་མ་ཡིན་ནོ། །ཞེས་གསུངས་སོ། །
དྲུག་པ་ནི། ཀྱེ་སེམས་དཔའ་ཆེན་པོ་ཉོན་ཅིག གཞན་ཡང་མ་ཧཱ་ཡོ་ག་བས་ཀུན་
བྱེད་རྒྱལ་པོ་རིག་པ་བྱང་ཆུབ་སེམས་ཀྱི་ངང་ལས་བྱུང་བའི་ཕྱི་ནང་སྣོད་བཅུད་ཀྱིས་་
བསྡུས་པའི་ཆོས་འདི་ཉིད། དག་པ་གསུམ་དང་མཉམ་པ་བཞིའི་གཏན་ཚིག་སོགས་
ལ་བརྟེན་ནས། སྣོད་འབྱུང་བ་ལྔ་ཡུམ་ལྔ། བཅུད་ཕུང་པོ་ལྔ་ཡབ་ལྔ། རྒྱུད་རྣམ་ཤེས་
ཚོགས་བརྒྱད་ཡེ་ཤེས་ལྔའི་རང་བཞིན་སེམས་དཔའ་སེམས་མར་བལྟ་བ་སོགས་ཡེ་
ནས་རྣམ་པར་དག་པ་གདན་གསུམ་ཚང་བའི་ལྷར་བལྟ་ཞིང་དེ་ཉིད་མངོན་དུ་བསྒྲུབ་
པའི་ཆེད་དུ་སྟོང་པ་ཆེན་པོ་ལ་སོགས་པའི་ཏིང་ངེ་འཛིན་གསུམ་གྱིས་སྣོད་བཅུད་ཐམས་
ཅད་ལྷ་དང་དཀྱིལ་འཁོར་དུ་གསལ་བར་བྱས་ནས། སྐུ་ཉིད་ཕྱག་རྒྱ་ཆེན་པོ་ལ་སོགས་
པ་ཕྱག་རྒྱ་བཞི་དང་སྙིང་པོ་འཛབ་ཀྱི་བཟླས་བརྗོད་ལ་བརྩོན་པ་དང༌། འོད་ཟེར་་་་
འཕྲོ་འདུ་ཡིས་སངས་རྒྱས་ཀྱི་མཛད་པ་བསྒྲུབ་པར་དམིགས་པ་ལ་སོགས་པའི་སྒོས་
ནས་ལམ་བསྒྲུབ་པར་བྱེད་པ་སྟེ། དེ་ཡང་མི་འགྱུར་བ་ཡི་ཆོས་ཉིད་སེམས་ཉིད་རང་
བྱུང་གི་ཡེ་ཤེས་དེ་ཉིད་གཞི་རྒྱུད་རང་བཞིན་ལྷུན་གྱིས་གྲུབ་པའི་དཀྱིལ་འཁོར་དུ་་་་
གནས་པ་རྒྱུར་བལྟ་ཞིང་། དེ་ཉིད་ལྷ་དང་དཀྱིལ་འཁོར་དུ་སྒྲུབ་པར་བྱེད་པའི་ཐབས་
གོང་དུ་བསྟན་པ་དེ་ལྟ་བུའི་སེམས་ཀྱི་དམིགས་པ་མ་ཡེངས་བའི་ཏིང་ངེ་འཛིན་བསྒོམ་ ་ ་
པའི་དབང་གིས་མཐར་ཐུག་ཇི་ལྟར་བསྒོམ་པ་དེ་འདྲའི་འབྲས་བུ་རྡོ་རྗེ་འཆང་གི་གོ་
- 342 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འཕང་ཐོབ་པར་སེམས་པ་དེས་ཀྱང་སེམས་ཉིད་འགྱུར་བ་མེད་པའི་རང་བཞིན་ལ་་་་
སྔར་བས་ལྷག་པའི་འབྲས་བུ་ཞིག་ཐོབ་ཏུ་ཡོད་པར་ཀུན་བྱེད་ང་ཡིས་ལུང་མ་བསྟན་
ཏེ་ཡེ་ནས་སྤང་ཐོབ་དང་བྲལ་བའི་ཕྱིར་རོ། །ཞེས་སོ། །
བདུན་པ་ནི། ཀྱེ་སེམས་དཔའ་ཆེན་པོ་ཉོན་ཅིག ཨ་ནུ་ཡོ་ག་བས་དབྱིངས་སྤྲོས་པ་
དང་བྲལ་བ་ཀུན་ཏུ་བཟང་མོ་ཡེ་ཇི་བཞིན་པའི་དཀྱིལ་འཁོར་དང་། དེའི་སྣང་ཆ་ཀུན་
ཏུ་བཟང་པོ་རང་བཞིན་ལྷུན་གྱིས་གྲུབ་པའི་དཀྱིལ་འཁོར། དེ་གཉིས་དབྱེར་མེད་པ་
སྲས་བདེ་བ་ཆེན་པོ་བྱང་ཆུབ་སེམས་ཀྱི་དཀྱིལ་འཁོར་སྟེ་དཀྱིལ་འཁོར་གསུམ་དུ་
བསྒོམ་ཞིང་དེ་ཉིད་མངོན་དུ་བྱེད་པའི་ཐབས་སུ་རྩ་རླུང་ཐིག་ལེ་ལ་གནད་དུ་བསྣུན་་་་
པའི་མཚན་བཅས་ཀྱི་རྫོགས་རིམ་བསྒོམ་པ་ལ་སོགས་པའི་ཐབས་ལ་བརྩོན་པ་དེ་་་
ཡང་། ཆོས་རྣམས་ཐམས་ཅད་གང་ལས་འབྱུང་བའི་གཞི་མ་དབྱིངས་སྤྲོས་པ་དང་
བྲལ་བ་སེམས་ཉིད་རང་བྱུང་གི་ཡེ་ཤེས་ལ་འགྱུར་བ་ཞིག་ཡེ་ནས་མེད་པའི་ཕྱིར་ན།
དེ་ལྟ་བུའི་བསྐྱེད་རྫོགས་བསྒོམ་པ་ལ་སོགས་པ་རྩོལ་སྒྲུབ་ཅན་གྱི་ལམ་དེས་དབྱིངས་
རང་བྱུང་གི་ཡེ་ཤེས་དེ་སྔར་བས་ལྷག་པ་ཞིག་ཏུ་འགྱུར་བར་ཀུན་བྱེད་ང་ཡིས་ལུང་་་་
མ་བསྟན་ཏོ་ཞེས་དེ་ལྟ་བུའི་འོག་མའི་ཐེག་པ་ཐམས་ཅད་རྒྱུ་འབྲས་རྩོལ་སྒྲུབ་ཀྱི་ལམ་
ལ་ཞེན་པས་སེམས་ཉིད་ཇི་བཞིན་པའི་དོན་མ་རྟོགས་པས་ན་རྫོགས་པ་ཆེན་པོ་ལས་
གཞན་དུ་གོལ་བའི་གོལ་སར་བསྟན་པ་ཡིན་ཏེ། ཀུན་གསལ་ལས། ལྡེམ་པོའི་ལྟ་བ་
འདི་ལྟ་སྟེ། །ཉན་ཐོས་རང་རྒྱལ་སེམས་དཔའ་དང་། །ཀྲི་ཡོག་སྡེ་གསུམ་བསྐྱེད་རྫོགས་
གཉིས། །བདེན་པ་ཕྱོགས་རེ་ངོས་བཟུང་ནས། །གཟའ་གཏད་བཅས་པའི་ལྟ་བ་
བརྒྱད། །བློ་ཡུལ་གཉིས་ཀྱི་མུར་འཛིན་པས། །རང་རིག་ཡེ་ཤེས་ལ་མ་ཟློས། །དེ་
བས་ཕྱིན་ཅི་ལོག་པ་ཡིན། །དོན་ལ་ཉམས་དང་གོལ་བའི་ཕྱིར། །ཞེ་འདོད་བློ་ཡི་
ལྟ་བ་ཡིན། །ཞེས་གསུངས་པ་ལྟར་རོ། །གསུམ་པ་དེ་ཉིད་དྲང་ལུང་དུ་བསྟན་པས་རྣལ་
དོན་མི་འགྱུར་བ་ལ་གསུམ་སྟེ། དབྱིངས་མི་འགྱུར་བའི་དོན་ལ་རྩོལ་སྒྲུབ་བྱ་བར་སྟོན་
པའི་ལུང་ཐམས་ཅད་དྲང་དོན་དུ་བསྟན་པ། དཔེ་དོན་རྟགས་གསུམ་གྱིས་མི་འགྱུར་
- 343 -



ལེའུ་ཉི་ཤུ་རྩ་བརྒྱད་པ།
བར་བསྟན་པ། རྩོལ་སྒྲུབ་རྒྱུ་འབྲས་ཀྱི་སྒྲུབ་པའི་ཐེག་པ་རྣམས་ལ་ངལ་བ་དོན་མེད་
པར་བསྟན་པའོ། །དང་པོ་ནི། དེ་ལྟར་སེམས་ཉིད་འགྱུར་བ་མེད་པ་ཆོས་དབྱིངས་བྱ་
རྩོལ་དང་བྲལ་བའི་དོན་ལ་རང་དབང་བསྒྱུར་བར་བྱེད་པའི་རྒྱལ་བ་སྐུ་གསུམ་གྱི་སྟོན་
པ་རྣམས་ཀྱིས་རང་རང་གི་འཁོར་རྣམས་ལ་སེམས་ཉིད་རང་བྱུང་གི་ཡེ་ཤེས་རྒྱུ་འབྲས་
རྩོལ་སྒྲུབ་ལ་མ་ལྟོས་པར་གདོད་ནས་ཡེ་སངས་རྒྱས་པའི་དོན་ཐད་ཀར་མ་བསྟན་པར་
གདུལ་བྱ་སོ་སོའི་བློ་དང་འཚམས་པར། ཞི་གནས་ཚོལ་བའི་ཐབས་ཐེག་པ་རང་རང་
གི་སྐབས་ནས་གསུངས་པའི་ཏིང་ངེ་འཛིན་བསྒོམ་པར་བསྟན་པ་སོགས་རྒྱུ་འབྲས་་་་་
རྩོལ་སྒྲུབ་ཀྱི་སྒོ་ནས་ལམ་ལ་རིམ་གྱིས་བགྲོད་དགོས་པར་བསྟན་པའི་རྒྱུ་མཚན་དེས་
ན༑ འོག་མའི་ཐེག་པ་ཐམས་ཅད་ངེས་དོན་རྫོགས་པ་ཆེན་པོའི་ལམ་ལས་གཞན་དུ་
གདུལ་བྱ་རྣམས་ལམ་ལ་རིམ་གྱིས་འདྲེན་པར་བྱེད་པའི་དྲང་དོན་གྱི་ལུང་ཙམ་དུ་བསྟན་
པ་ཡིན་ལ། དེར་མ་ཟད་རྫོགས་ཆེན་རང་གི་སྐབས་སུ་ཡང་ཚིག་དང་ཡི་གེས་བརྗོད་
པ་ཐམས་ཅད་དྲང་བའི་ལུང་དུ་བཞག་ནས། ངེས་པའི་དོན་མཐར་ཐུག་པ་ནི་བྱང་ཆུབ་
སེམས་ཀྱི་ཆོས་ཉིད་སྨྲ་བསམ་བརྗོད་པ་ཐམས་ཅད་བྲལ་བའི་རང་བཞིན་ཁོ་ན་ཡིན་་་
པར་གསུངས་ཏེ། མདོ་བཅུ་ལས། རིམ་པ་དགུ་ཡི་དོན་བདུན་ནི། །ཚིག་དང་ཡི་གེ་
ཡོད་བསྟན་པས། །དྲང་བའི་ལུང་ཞེས་ང་ཡིས་བཤད། །ངེས་པའི་ལུང་གི་དོན་འདི་
ནི༑ ༑བྱང་ཆུབ་སེམས་ཀྱི་ཆོས་ཉིད་ལ། །རྡོ་རྗེ་སེམས་དཔའ་ང་ཡིས་བཤད། །ཡང་
དག་ངེས་པ་འདི་ཡིན་ཞེས། །ཚིག་དང་ཡི་གེས་མཚོན་དུ་མེད། །སྒྲ་དང་ཐ་སྙད་རིལ་
ལས་འདས། །སྒྲོ་དང་སྐུར་པ་ཀུན་དང་བྲལ། །ཀུན་ལས་འདས་པའི་དོན་འདི་ལ། །
འདི་ཉིད་མཚོན་དུ་མེད་པས་ན། །ངེས་པའི་ལུང་ཞེས་མིང་ཙམ་བཏགས། །ངེས་པར་
གདགས་སུ་ཡོད་མ་ཡིན། །ཞེས་གསུངས་སོ། །
དེ་ལ་ཐེག་རིམ་དགུ་པོ་དོན་བདུན་དུ་བསྡུས་ཏེ་བསྟན་པ་ནི། ཉན་རང་། བྱང་སེམས།
ཀྲི་ཡ། ཡོ་ག །མ་ཧཱ། ཨ་ནུ། ཨ་ཏི་བདུན་དུ་གསུངས་སོ། །གཉིས་པ་ནི། དེ་ལྟར་
- 344 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཐེག་པ་འོག་མའི་ལམ་དུ་རྒྱུ་འབྲས་རྩོལ་སྒྲུབ་བྱེད་པར་ལུང་བསྟན་པ་དེ་བཞིན་དུ་
ཆོས་དབྱིངས་བྱང་ཆུབ་སེམས་ཀྱི་དཔེ་དོན་རྟགས་གསུམ་ལ་བཅོས་ཤིང་བསྒྱུར་བས་
འགྱུར་བ་མེད་དེ། འདི་ལྟར་ཆོས་ཉིད་མཚོན་པའི་དཔེ་ནམ་མཁའ་ལ་རྒྱུ་རྐྱེན་འདུས་
བྱས་ཀྱི་ཆོས་སུ་གྲུབ་པ་གང་ཡང་མེད་པར་ཡེ་སྟོང་འདུས་མ་བྱས་པའི་རང་བཞིན་་་་་
ཡིན་པས་ངོ་བོ་འགྱུར་བ་མེད་པ་དེ་ཡི་ཕྱིར་ན། རང་ཉིད་ཡེ་ནས་མ་གྲུབ་པའི་ནམ་
མཁའ་དེ་ཡིས་ནམ་མཁའ་རང་ཉིད་རྩོལ་སྒྲུབ་ཀྱིས་བཅོས་ཤིང་བསྒྱུར་བས་སྔར་དང་
མི་འདྲ་བའི་ཆོས་སུ་འགྲུབ་པར་མི་འགྱུར་ཏེ་བྱ་བྱེད་གཉིས་ཀ་རང་བཞིན་མ་གྲུ་་་་
པའི་ཕྱིར་རོ། །དཔེ་དེ་བཞིན་དུ་དོན་ཆོས་ཉིད་སྤྲོས་པ་མེད་པའི་ཡེ་ཤེས་ལ་འགྱུར་བ་
མེད་པ་དེ་ཡི་ཕྱིར་ན། རྒྱུ་འབྲས་རྩོལ་སྒྲུབ་ལ་སོགས་པའི་ངོ་བོར་སྣང་བ་རང་ཡང་་
ཆོས་ཉིད་ཀྱི་རང་བཞིན་ཡིན་པས་ཆོས་དབྱིངས་གདོད་ནས་སྐྱེ་བ་མེད་པ་དེ་ཉིད་ཀྱིས་་་
ཆོས་ཉིད་དེ་གསར་དུ་རྩོལ་སྒྲུབ་ཀྱིས་འགྲུབ་པར་མི་འགྱུར་ལ། དེ་ལྟར་ཆོས་ཉིད་་
བྱང་ཆུབ་སེམས་ཀྱི་ངོ་བོ་ལ་འགྱུར་བ་མེད་པ་དེ་བཞིན་དུ་དེས་རྩལ་ལས་ཤར་བ་་་
རྟོགས་སེམས་ཉིད་ལ་འགྱུར་བ་མེད་པ་དེ་ཡི་ཕྱིར་ན། སེམས་ཉིད་རང་གིས་སེམས་
ཉིད་རང་ལ་རྩོལ་བས་འགྲུབ་པར་མི་འགྱུར་ཏེ་བསྒྲུབ་བྱ་སྒྲུབ་བྱེད་ཐ་དད་དུ་མེད་ཅིང་
ངོ་བོ་གདོད་ནས་སྐྱེ་བ་མེད་པའི་ཕྱིར་རོ། །
གསུམ་པ་ནི། དེ་ལྟར་ཐེག་པ་འོག་མ་པ་རྣམས་ཀྱིས་ཆོས་ཉིད་འདུས་མ་བྱས་པ་མི་
འགྱུར་བའི་དོན་ལ་སྤོང་འགོགས་སྦྱོང་བསྒྱུར་གྱི་ཐབས་ཀྱིས་བསྒྲུབ་ཅིང་བསྒྱུར་བར་
བྱེད་པའི་ཏིང་ངེ་འཛིན་བསྒོམ་པར་བྱེད་པ་ལ་སོགས་པ་ནི། གྲངས་མེད་གསུམ་ལྟ་
བུའི་དུས་དང་འབྲས་བུ་ཐོབ་པར་འདུན་པའི་སྨོན་ལམ་སོགས་ལ་རེ་བ་འཇོག་པ་ཡི་
ལམ་ཡིན་པས། དེ་ལྟར་དུས་ཡུན་རིང་པོ་ལ་ལྟོས་པས་དེའི་བར་དུ་ཏིང་ངེ་འཛིན་་་་་
སྒོམ་པ་དང་བླང་དོར་རྩོལ་སྒྲུབ་ཀྱི་ངལ་བས་ཚི་ཆད་པར་འགྱུར་བ་ལས་སེམས་ཉིད་
ཀྱི་དོན་ལ་འགྱུར་བ་གང་ཡང་མེད་པའི་ཕྱིར་ན། རྒྱུ་འབྲས་རྩོལ་སྒྲུབ་ཅན་གྱི་ཐེག་པ་
དེ་ཐམས་ཅད་དྲང་དོན་དགོངས་པ་ཅན་གྱི་ལུང་དུ་བསྟན་པ་ལས། ཀུན་བྱེད་རྒྱལ་པོ་
- 345 -



ལེའུ་ཉི་ཤུ་རྩ་དགུ་པ།
ང་ཡིས་ངེས་དོན་བླ་ན་མེད་པའི་ལུང་དུ་དེ་ལྟར་རྒྱུ་འབྲས་རྩོལ་སྒྲུབ་ཀྱི་ཆོས་གང་ཡང་
བསྟན་པ་མེད་དོ། །ཅེས་གསུངས་སོ། །
ལེའུའི་མཚན། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་བྱ་མེད་རྫོགས་པ་འགྱུར་
མེད་བཙལ་བས་མི་རྙེད་པའི་ལེའུ་སྟེ་རྩ་བརྒྱད་པའི་འགྲེལ་བའོ། །
དོན་དགུ་པོ་སེམས་ཉིད་གཞི་བཞག་ཆེན་པོ་རྒྱུ་འབྲས་བྱ་རྩོལ་ལས་འདས་
པས་མ་བཅོས་རྣལ་དུ་བཞག་པའི་ལེའུ་ཉེར་དགུ་པ་ལ་གཉིས་ཏེ། བསྟན་
པ་དང་། བཤད་པའོ། །དང་པོ་ནི། དེ་ལྟར་རྒྱུ་འབྲས་རྩོལ་སྒྲུབ་མི་དགོས་པའི་རྒྱུ་
མཚན་སེམས་ཉིད་འགྱུར་བ་མེད་པའི་རང་བཞིན་དུ་བསྟན་པ་དེ་ནས་བྱང་ཆུབ་ཀྱི་་་
སེམས་ཀུན་བྱེད་རྒྱལ་པོ་དེས་སེམས་ཉིད་ཕུན་སུམ་ཚོགས་པ་ལྔའི་རང་བཞིན་དུ་
སྣང་བ་ཐམས་ཅད་མ་བཅོས་རྣལ་དུ་བཞག་པར་བསྟན་པ་ཡི་མན་ངག་ཟབ་མོ་འདི་
གསུངས་སོ། །གཉིས་པ་རྒྱས་བཤད་པ་ལ་གསུམ་སྟེ། ཆོས་ཀུན་ཡེ་ནས་རྣལ་བཞག་
གཅིག་ཏུ་མདོར་བསྟན། དེའི་རང་བཞིན་བཤད་ཚུལ་ལྔ་རྒྱས་པར་བཤད། རྣལ་བཞག་
གཅིག་ཏུ་དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག སེམས་ཉིད་
རང་བྱུང་གི་ཡེ་ཤེས་སྐུ་གསུམ་རྒྱལ་བའི་སྟོན་པར་སྣང་བ་ང་ནི་འཁོར་འདས་ཀྱི་ཆོས་
རྣམས་ཀུན་གྱི་བྱེད་པ་པོ་གཞི་དབྱིངས་འཕོ་འགྱུར་དང་བྲལ་བ་བྱང་ཆུབ་ཀྱི་སེམས་་་
ཡིན་པས་ན། ཇི་ལྟར་སྣང་བའི་ཆོས་རྣམས་ཐམས་ཅད་དུ་ཡི་རང་བཞིན་ཡིན་ཏེ་དེ་་
ལས་གཞན་དུ་མེད་ལ། དེས་ན་གཞི་ཆོས་ཉིད་བྱང་ཆུབ་ཀྱི་སེམས་ལ་འགྱུར་བ་མེད་
པའི་ཕྱིར་ན་ཀུན་བྱེད་བྱང་ཆུབ་ཀྱི་སེམས་ང་ཡི་རང་བཞིན་དུ་གྱུར་བའི་ཆོས་ཐམས་་་
ཅད་ནི་ཡེ་ནས་མ་བཅོས་རྣལ་དུ་བཞག་པའམ་བཅོས་བསྒྱུར་ཐམས་ཅད་དང་བྲལ་་་
བ་ཡིན་པས་དགག་སྒྲུབ་སྤང་བླང་དུ་བྱ་བ་གང་ཡང་མེད་དོ། །ཞེས་པའོ། །
གཉིས་པ་ལ་ལྔ་སྟེ། ལོ་རྒྱུས། རྩ་བ། ཡོ་ག དགོས་ཆེད། ཚིག་གི་དོན་གྱི་
བཤད་ལུགས་སོ། །དང་པོ་ལ་གཉིས་ཏེ་ཕུན་སུམ་ཚོགས་པ་ལྔའི་རང་བཞིན་ཕྱིར་་
- 346



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྟན་པ། སྟོན་པ། གནས། དུས། ཆོས་བཞི་བྱེ་བྲག་ཏུ་བཤད་པའོ། །དང་པོ་ནི། དེ་
ལྟར་ཀུན་བྱེད་བྱང་ཆུབ་སེམས་ཀྱིས་བྱས་པའི་ཆོས་གང་ཞིག་ཡེ་ནས་མ་བཅོས་རྣལ་
དུ་བཞག་པ་ཡིན་པས་བཅོས་བསྒྱུར་སྤང་བླང་ལས་འདས་པར་བསྟན་པ་དེ་གང་ཞེ་ན།
འདི་ལྟར་ཀུན་བྱེད་ང་ཡི་རང་བཞིན་དུ་གྱུར་པའི་ཆོས་རྒྱུ་འབྲས་བྱ་རྩོལ་དང་བྲལ་བར་
བསྟན་པ་དེ་ནི་རྣམ་པ་ལྔ་རུ་ཤེས་པར་བྱ་སྟེ། གང་ཞེ་ན་ང་ལས་མངོན་དུ་ཕྱུང་བའི་སྐུ་
གསུམ་གྱི་སྟོན་པ་དང་། དེ་དག་གིས་གསུངས་བའི་ཆོས་ཐེག་གསུམ་གྱིས་བསྡུས་པའི་
བསྟན་པ་དང་། སྐུ་གསུམ་གྱི་སྟོན་པའི་འཁོར་རྣམས་དང་། སྟོན་འཁོར་བསྟན་པ་
གསུམ་པོ་གང་དུ་ཚོགས་པའི་གནས་དང་། ཆོས་སྐུའི་དུས་གཞི་རྫོགས་འཕོ་འགྱུར་
དང་བྲལ་བ་ལ་སོགས་པ་སྐུ་གསུམ་སོ་སོའི་ཕུན་སུམ་ཚོགས་པའི་དུས་དང་རྣམ་་་་་
ལྔ་བོ་དེ་ཡི་རང་བཞིན་ཡེ་ནས་ཆོས་ཉིད་བྱང་ཆུབ་སེམས་ཀྱི་ངང་ལས་གཡོ་བ་མེད་་་་
པར་ཆོས་ཉིད་ཇི་བཞིན་པར་གནས་པ་ཡིན་པས་བཅོས་བསྒྱུར་དང་སྤང་བླང་གང་་་་་
ཡང་མི་དགོས་པར་མ་བཅོས་རྣལ་དུ་བཞག་པར་བྱ་བ་ཡིན་ནོ། །
ཞེས་པ་སྟེ། བྲམ་ཟེ་རྒྱས་པའི་རྒྱུད་ལས། ཆོས་ཀྱི་སྐུ་ནི་བྱང་ཆུབ་སེམས། །བྱང་ཆུབ་
སེམས་ལས་ཆོས་ཀྱི་སྐུ། །རྡུལ་ཙམ་སུས་ཀྱང་བཅོས་པ་མེད། །དེས་ན་སེམས་ལ་་
སངས་རྒྱས་མེད། །ལོངས་སྤྱོད་རྫོགས་སྐུ་བྱང་ཆུབ་སེམས། །བྱང་ཆུབ་སེམས་ལ་
ལོངས་སྤྱོད་རྫོགས། །སེམས་ལས་བྱུང་བའི་གཟུགས་རྣམས་ལ། །ལོངས་སྤྱོད་རྫོགས་
པས་སྐུ་གཞན་མེད། །སྤྲུལ་པའི་སྐུ་ནི་བྱང་ཆུབ་སེམས། །བྱང་ཆུབ་སེམས་ནི་སྤྲུལ་
པའི་ལས། །འགྲོ་བའི་དོན་མཛད་གཞན་ན་མེད། །དུས་གསུམ་སངས་རྒྱས་ཐམས་
ཅད་ཀྱང་། །བྱང་ཆུབ་སེམས་ལས་གཞན་མེད་དེ། །སྔ་རབ་འདས་པའི་སངས་རྒྱས་
རྣམས། །རང་སེམས་མ་བཅོས་སྔར་མཐོང་རྟོགས། །ད་ལྟར་བཞུགས་པའི་སངས་རྒྱས་
རྣམས། །མ་བཅོས་པ་ཡི་རང་བཞིན་ཏེ། །མ་བཅོས་ཇི་བཞིན་རྟོགས་གྱུར་ནས། །
ད་ལྟར་འགྲོ་བའི་དོན་ཡང་མཛད། །སླད་ནས་འབྱོན་པའི་སངས་རྒྱས་རྣམས། །རང་
བྱུང་སེམས་ཉིད་འདི་ལ་ནི། །སྔ་བས་འཆོས་པས་ལུང་མ་བསྟན། །ད་ལྟར་ཏིང་འཛིན་
- 347 -



ལེའུ་ཉི་ཤུ་རྩ་དགུ་པ།
སེམས་མི་བཅོས། །མ་བཅོས་རྣལ་དུ་ཞུགས་ནས་བྱོན། ཅེས་གསུངས་པ་ལྟར་རོ། །
གཉིས་པ་བྱེ་བྲག་ཏུ་བཤད་པ་ལ་བཞི་ལས། དང་པོ་ནི། དེ་ལ་ཕུན་སུམ་ཚོགས་པ་
ལྔ་ལས་དང་པོ་སྐུ་གསུམ་གྱི་སྟོན་པའི་རང་བཞིན་མ་བཅོས་རྣལ་དུ་བཞག་པའི་ཚུལ་
ནི་འདི་ལྟར་བཞག་པར་བྱ་སྟེ། ཆོས་སྐུ་མ་བཅོས་རྣལ་དུ་བཞག་པའི་ཚུལ་ནི་ཆོས་་
སྐུ་ཞེས་བྱ་བ་ནི་རང་གི་རིག་པ་བྱང་ཆུབ་སེམས་ཀྱི་རང་བཞིན་ཡེ་གྲོལ་བློ་ལས་འདས་
པ༑ རྒྱ་གར་ཡང་མ་ཆད། ཕྱོགས་གང་དུ་མ་ལྷུང་བའི་ཆོས་ཉིད་སྤྲོས་པ་དང་བྲལ་བ་
ཀུན་བྱེད་ངའི་རང་བཞིན་འདི་ཉིད་ཡིན་པས། དེ་ལ་བཅོས་བསྒྱུར་སྤང་བླང་གང་ཡང་
མེད་པར་རང་བྱུང་འདུས་མ་བྱས་པའི་བདག་ཉིད་ཡིན་པའི་ཕྱིར་ན་མ་བཅོས་རྣལ་དུ་
བཞག་པ་ཡིན་ལ། ལོངས་སྤྱོད་རྫོགས་པ་མ་བཅོས་རྣལ་དུ་བཞག་པའི་ཚུལ་ནི།
སྙིང་པོ་བྱང་ཆུབ་སེམས་ཀྱི་ངོ་བོ་འོད་གསལ་དབྱིངས་ཀྱི་སྣང་ཆ་མ་འགགས་པ་སྣང་
སྲིད་སྣོད་བཅུད་དུ་ཤར་བ་འདི་རྣམས་ཡིན་ཞིང་། དེ་ཡང་རྒྱུ་རང་བྱུང་ཡེ་ཤེས་ཀྱི་རྩལ་
ལས་རང་བྱུང་དུ་ཤར་བ་ཡིན་ཕྱིར་ངོ་བོ་ཅིར་ཡང་གྲུབ་པ་མེད་པ་ཡེ་སྟོང་འདུས་མ་་་་་
བྱས་པའི་རང་བཞིན་ཡིན་པས་སྤང་བླང་དགག་བསྒྲུབ་གང་ཡང་མི་བྱེད་པར་མ་བཅོས་་་་
རང་བབ་ཀྱི་ངང་ལ་རྣལ་དུ་བཞུག་པར་བྱ་བ་ལས་ངན་སོང་གསུམ་གྱི་སྡུག་བསྔལ་ལྟ་་
བུ་ཡང་སྤོང་འདོད་ཀྱི་བློས་སྦང་བླང་བྱེད་མི་དགོས་པར་གསུངས་ཏེ། དེ་ཉིད་ལས།
བཀྲེས་སྐོམ་ཚ་གྲང་བླུན་ལྐུགས་ཆོས་ཉིད་ལ། །སྐུ་གསུམ་འཁོར་དང་འགྲོས་པའི་ཆོ་
ག་དྲུག །རང་བྱུང་ཡིན་པས་བཙལ་ཞིང་བསྒྲུབ་མི་དགོས། །རྒྱུ་ཉིད་རང་བྱུང་ཡེ་ཤེས་
ཡིན་པའི་ཕྱིར། །ལས་ཀྱི་རྐྱེན་གྱི་དབང་དུ་དེ་མི་འགྲོ། །རང་བྱུང་ཡེ་ཤེས་ཀུན་དང་
མཚུངས་མེད་པས། །རྒྱུ་རྐྱེན་ལས་ཀྱིས་རང་བྱུང་དེ་མི་འགྲུབ། །ཅེས་གསུངས་སོ། །
དེས་ན་ལོངས་སྤྱོད་རྫོགས་སྐུ་དེ་ཡང་ཀུན་བྱེད་ང་ཡི་རང་བཞིན་དུ་མ་བཅོས་་
རྣལ་དུ་བཞག་པ་ཡིན་ལ། སྤྲུལ་པ་སྐུ་ཡི་རང་བཞིན་མ་བཅོས་རྣལ་དུ་བཞག་པ་ནི་
བྱང་ཆུབ་སེམས་ཀྱི་རྩལ་སྣང་ཐུགས་རྗེ་གོ་མ་འགགས་པ་ཤར་གྲོལ་རིས་མེད་རང་་་
- 348 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ཡན་རྗེས་མེད་ཀྱི་རང་བཞིན་འདི་ལ་དགག་སྒྲུབ་སྤྲོ་བསྡུ་མེད་པར་མ་བཅོས་རང་་་་
སོར་བཞག་པ་སྟེ། དེ་ཡང་སྙིང་པོ་བྱང་ཆུབ་ཀྱི་སེམས་འདི་ལས་གཞན་དུ་སྤྲུལ་པའི་་
སྐུ་ཞིག་མེད་པས་དོན་ལ་ཀུན་བྱེད་ང་ཡི་རང་བཞིན་མ་བཅོས་རྣལ་དུ་བཞག་པ་སྟེ་་་
དེ་ལས་གཞན་དུ་མེད་ལ། དེས་ན་བསྟན་པ་གང་ནས་བྱུང་བའི་ཁུངས་ལོ་རྒྱུས་དོན་
གྱིས་བཤད་པའི་ནང་ནས་སྐུ་གསུམ་གྱི་སྟོན་པ་ཞིག་བསྟན་པ་དེ་ཉིད། སེམས་ཉིད་
རང་བྱུང་གི་ཡེ་ཤེས་ཡེ་ནས་འཕོ་འགྱུར་མེད་པ་འདི་ཉིད་ལས་གཞན་དུ་མེད་པས།
དེ་ལས་གཞན་པའི་སྐུ་གསུམ་གྱི་གོ་འཕང་ཞིག་ཐོབ་འདོད་ཀྱི་རེ་རྩོལ་མི་བྱེད་པར་་་་་
སེམས་ཉིད་རང་བྱུང་གི་ཡེ་ཤེས་འདི་ཡི་ངང་དུ་མ་བཅོས་རྣལ་དུ་བཞག་པར་གསུངས་
པ་ཡིན་ཏེ། འཕགས་ལམ་བཀོད་པའི་རྒྱུད་ལས། ཕྱོགས་བཅུ་དུས་གསུམ་མ་ལུས་
པའི། །སངས་རྒྱས་ཇི་སྙེད་བཞུགས་པ་ཀུན། །ཀུན་རིག་ང་ཡི་སྤྲུལ་པ་ལས། །གཞན་
ན་སངས་རྒྱས་རྡུལ་ཙམ་མེད། །ཕྱི་དང་ནང་དུ་སྣང་བ་ནི། །ཀུན་རིག་ཡིན་པར་ཤེས་
པར་བྱ། །རྒྱལ་བའི་སྐུ་ཡི་སྤྲུལ་པ་ལས། །མར་མེ་མཛད་ལ་སོགས་པ་ཡི། །སངས་
རྒྱས་རབ་བདུན་བྱུང་བ་ནི། །འདས་པའི་དུས་ཀྱང་ང་ཉིད་དོ། །རྒྱལ་བའི་གསུང་་་་
སྤྲུལ་པ་ལས། །བསྐལ་བཟང་བྱང་ཆུབ་སྟོང་ལ་སོགས། །ཀུན་རིག་སྟོན་པ་ང་ཡིན་
ནོ༑ ༑བདེ་གཤེགས་ཐུགས་ཀྱི་སྤྲུལ་པ་ལས། །ཞི་ཁྲོ་སངས་རྒྱས་ལ་སོགས་པ། ། །
རིགས་ལྔ་ཡབ་ཡུམ་ང་ཉིད་དོ། །ང་མེད་པ་ཡི་སྔོན་རོལ་ན། །སངས་རྒྱས་བྱ་བའི་མིང་
ཡང་མེད། །སེམས་ཅན་བྱ་བའི་སྐྱེ་གནས་མེད། ། ཐམས་ཅད་ང་ཡི་སྤྲུལ་བ་ཡིན། །
ང་ཉིད་གཞི་ཡི་སངས་རྒྱས་སོ། །
ཞེས་ལྷུན་གྲུབ་གཞི་ཡི་སངས་རྒྱས་གཅིག་པོ་འདིའི་རོལ་བར་སྣང་སྲིད་འཁོར་འདས་
ཐམས་ཅད་ཤར་བ་ཡིན་པར་གསུངས་པའི་ཕྱིར་རོ། །གཉིས་པ་ནི། དེ་ལྟ་བུའི་སྟོན་
པ་སྐུ་གསུམ་པོ་དེ་གང་དུ་བཞུགས་པའི་གནས་ཕུན་སུམ་ཚོགས་པ་ནི་ཆོས་སྐུའི་གནས་
ཆོས་དབྱིངས་དོན་གྱི་འོག་མིན་ཆེན་པོ་དང་། །ལོངས་སྐུའི་གནས་འོག་མིན་སྟུག་པོ་
བཀོད་པ་ལྔ་ལྡན་རིགས་ལྔའི་ཞིང་དང་། སྤྲུལ་སྐུའི་གནས་རྒྱ་གར་རྡོ་རྗེ་གདན་སོགས་
349 -



ལེའུ་ཉི་ཤུ་རྩ་དགུ་པ།
མ་ངེས་སྣ་ཚོགས་པ་རྣམས་ཏེ་མདོར་ན་སྐུ་གསུམ་པོ་གང་ན་གནས་ཤིང་བཞུགས་པའི་
གནས་སུ་གྱུར་པ་དེ་ལ་གནས་ཕུན་སུམ་ཚོགས་པ་ཞེས་གསུང་པ་དེ་ཡང་གཞན་ན་་་་་
མེད་པར་ཀུན་བྱེད་བྱང་ཆུབ་ཀྱི་སེམས་ཉིད་ཀྱི་རང་བཞིན་ཡིན་པས་ན་གཞན་དུ་ཚོལ་
བའི་རྩོལ་སྒྲུབ་གང་ཡང་མི་བྱེད་པར་མ་བཅོས་རྣལ་དུ་བཞག་པ་ཡིན་ནོ་ཞེས་གསུངས་
སོ༑ ༑གསུམ་པ་ནི། སྟོན་འཁོར་བསྟན་པ་རྣམས་ནམ་གྱི་ཚེ་ཚོགས་པའི་དུས་ཕུན་
སུམ་ཚོགས་པ་ནི་སྔ་མ་འདས་པའི་དུས་དང་ཕྱི་མ་མ་འོང་པའི་དུས་ལ་སོགས་པ་ཕུན་
སུམ་ཚོགས་པ་རྣམས་གང་གི་ཚེ་ཚོགས་པའི་སྐབས་དེ་ལ་དུས་ཕུན་སུམ་ཚོགས་་་་
ཞེས་གསུངས་ཀྱང་། རིག་པ་བྱང་ཆུབ་ཀྱི་སེམས་མ་བཅོས་རྣལ་དུ་བཞག་པའི་དུས་
སུ་རྣམ་པར་རྟོག་པས་བརྟགས་པའི་དུས་གསུམ་གྱི་དབྱེ་བ་མེད་པར་འོད་གསལ་་
བསམ་གྱིས་མི་ཁྱབ་པའི་དུས་སམ། དུས་བཞི་མཉམ་པ་ཉིད་དུ་གནས་པ་དེ་ཉིད་ཀྱི་
ངང་དུ་རྒྱལ་བ་སྐུ་གསུམ་གྱི་སྟོན་འཁོར་ཐམས་ཅད་ཡེ་ནས་ཚོགས་ཤིང་འདུ་འབྲལ་
མེད་པར་གནས་པ་ཡིན་པས་ན་དེ་ཡང་མ་བཅོས་རྣལ་དུ་བཞག་པའི་རང་བཞིན་དུ་་་
བསྟན་པ་ཡིན་ནོ། །བཞི་པ་ནི། ཀྱེ་སེམས་དཔའ་ཆེན་པོ་དུ་ཉོན་ཅིག དེ་ལ་བསྟན་
པ་དམ་པའི་ཆོས་ཞེས་བྱ་བ་ནི། སྐུ་གསུམ་གྱི་ཕུན་སུམ་ཚོགས་པ་རྣམ་པ་ལྔ་བོ་དེ་ལ་
རེ་དོགས་དང་བྱ་རྩོལ་གང་ཡང་མི་བྱ་བར་མ་བཅོས་རྣལ་དུ་བཞག་པ་འདི་ཉིད་ཡིན་
ཏེ༑ ཅིའི་ཕྱིར་ན་ཆོས་ཞེས་པའི་སྒྲའི་འཇུག་ཡུལ་རྣམ་པ་བཅུར་གསུངས་པ་ལས།
གསུང་རབ་ལུང་གི་ཆོས་ཀྱི་བརྗོད་བྱ་རྟོགས་པའི་ཆོས་མཐར་ཐུག་པ་མྱ་ངན་ལས་
འདས་པ་ཇི་བཞིན་པ་ནི་ཆོས་ཐམས་ཅད་ཀྱི་གནས་ལུགས་སྙིང་པོ་བྱང་ཆུབ་སེམས་་་
ཀྱི་རང་བཞིན་མ་བཅོས་པ་འདི་ཉིད་ཡིན་པའི་ཕྱིར་ན། དེ་ལས་ལྷག་པའི་ཆོས་ཞེས་
བྱ་བ་ཞིག་གཞན་དུ་ཡོད་པའམ་གྲུབ་པ་མེད་པའི་ཕྱིར་ཏེ། དེས་ན་བསྟན་པ་ཡང་མ་
བཅོས་རྣལ་དུ་བཞག་པ་ཡིན་པར་གསུངས་སོ། ། །
དེ་ལྟ་བུའི་ཕུན་སུམ་ཚོགས་པ་ལྔ་བོ་དེ་ཉིད་སེམས་ཉིད་རང་བྱུང་གི་ཡེ་ཤེས་གཅིག་་་་
- 350 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གི་རོལ་བ་ལས་གཞན་དུ་མེད་པའི་ཕྱིར་ན་ད་ལྟ་སེམས་ཅན་རྣམས་ཀྱིས་དབང་པོ་སྒོ་
ལྔར་སྣང་བ་འདི་ཡང་ཕུན་སུམ་ཚོགས་པ་ལྔའི་རང་བཞིན་ཡིན་པར་བསྟན་ཏེ། ལ་་་་་
ཟློ་གསང་བའི་འཁོར་ལོ་ལས། མིག་གི་དབང་པོས་གཟུགས་རྣམས་ཅིར་ཡང་སྟོན། །
ཀུན་བྱེད་རྒྱལ་པོའི་སྐུ་རུ་བསྟན་པ་ཡིན། །དེ་ལས་གཞན་པའི་སྟོན་པ་དམིགས་སུ་
མེད། །དེ་ལས་སྟོན་པ་རང་ལ་ཚང་ཞེས་གསུངས། །ལྕེས་ནི་སྣང་སྲིད་ཚིགས་དང་ཡི་
གེར་བརྗོད། །སྒྲ་རྣམས་བསྒྲགས་པ་སྟོན་པའི་གསུངས་ཡིན་པས། །བསྟན་པའི་ཆོས་
ཞེས་ཀུན་ལ་གྲགས་པ་ཡིན། །རྣ་བས་སྒྲ་རྣམས་ཇི་ལྟར་གསན་པ་ཡང་། །ཀུན་བྱེད་་
རྒྱལ་པོའི་སྒྲ་བསྒྲགས་གསན་པ་ལས། །དེ་ལས་གཞན་པའི་སྒྲ་ནི་ཐོས་པ་མེད། །དེ་
ཐོས་འཁོར་གྱི་དམ་པར་བྱུང་བ་ཡིན། །དྲི་རྣམས་སྣ་ཚོགས་ཇི་ལྟར་བྱུང་བ་ཡང་། །སྣ་
ཡི་དབང་པོ་གཅིག་ལས་མ་འདས་པས། །དབྱེར་མེད་དུས་གསུམ་གཅིག་ཏུ་བསྟན་
པ་ཡིན། །མིག་དང་རྣ་བ་སྣ་དང་ལྕེ་ལ་སོགས། །ཐམས་ཅད་ལུས་ལ་གནས་པས་གནས་
སུ་བསྟན། །ལུས་གནས་པ་ལ་ཀུན་ཀྱང་གནས་པ་ལས། །ལུས་མི་གནས་ལ་སུ་ཡང་
གནས་པ་མེད། །དེ་བས་ལུས་འདི་གནས་སུ་བསྟན་པ་ཡིན། ཅེས་གསུངས་པ་དེས་
ན་སྒོ་ལྔའི་ཡུལ་དུ་སྣང་བའི་ཆོས་འདི་དག་ཐམས་ཅད་ཕུན་སུམ་ཚོགས་པ་ལྔའི་རང་་་
བཞིན་ཡིན་པས་ན། ཕུན་སུམ་ཚོགས་པའི་ཆོས་ཐམས་ཅད་མ་བཅོས་རྣལ་དུ་འཇོག་
པར་གསུངས་བ་བཞིན་དུ་སྣང་གྲགས་དྲན་རིག་གི་ཆོས་འདི་རྣམས་ཐམས་ཅད་ལ་་་་་
སྤང་བླང་དང་དགག་སྒྲུབ་ཅི་ཡང་མི་བྱེད་པར་གང་ཤར་ཐམས་ཅད་མ་བཅོས་རང་བབ་
ཀྱི་ངང་དུ་བཞག་པར་གསུངས་སོ། །
གཉིས་པ་རྩ་བ་དོན་གྱི་བཤད་ལུགས་ལ་གསུམ་སྟེ། ཆོས་ཐམས་ཅད་ཕུན་ཚོགས་པ་
ལྔར་བསྟན་ཚུལ། དེ་ཉིད་སེམས་ཉིད་རྣལ་བཞག་གཅིག་ཏུ་འདུས་པས་གྲོལ་ཚུལ།
གྲོལ་བ་དེ་ཉིད་རྟོགས་པའི་རྣལ་འབྱོར་བས་བསྐྱེད་རྫོགས་རྩོལ་སྒྲུབ་ཀྱི་དོན་ལ་བརྟེན་
མི་དགོས་པར་གདམས་པའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག འདི་
ལྟར་རྩ་བའི་དོན་གྱི་བཤད་པ་ནི་གོང་དུ་བསྟན་པའི་ཕུན་སུམ་ཚོགས་པར་ཏེ་ཕུན་སུམ་
- 351 -



ལེའུ་ཉི་ཤུ་རྩ་དགུ་པ།
ཚོགས་པ་ལྔ་པོ་དེར་མ་འདུས་པའི་འཁོར་འདས་ཀྱི་ཆོས་ནི་གཅིག་ཀྱང་ཡོད་པར་མ་
གསུངས་པ་དེས་ན། འདིར་ཆོས་ཐམས་ཅད་རྩ་བ་ཕུན་སུམ་ཚོགས་པ་ལྔར་བསྡུས་
ནས་བསྟན་པ་ཡིན་ལ། དེ་བཞིན་དུ་སྣང་སྲིད་ཀྱི་ཆོས་ཐམས་ཅད་སྐུ་གསུམ་གྱི་རང་
བཞིན་མིན་པ་གཅིག་ཀྱང་མེད་པས་སྣང་སྲིད་འཁོར་འདས་ཐམས་ཅད་སྟོན་པ་གཅིག་
པུའི་ཁོངས་སུ་འདུས་པ་ལྟར་གཞན་བཞི་ལ་ཡང་ཤེས་པར་བྱ་ཞིང་། དེ་དག་ཐམས་
ཅད་ཀུན་བྱེད་བྱང་ཆུབ་ཀྱི་སེམས་གཅིག་གི་རང་བཞིན་དུ་འདུས་པས་མདོར་ན་ཆོས་
ཐམས་ཅད་རྩ་བ་བྱང་ཆུབ་ཀྱི་སེམས་གཅིག་གི་རང་བཞིན་དུ་བསྡུས་ཏེ་བསྟན་པས་
ཀྱང་རྩ་བའི་དོན་གྱི་བཤད་པ་ཞེས་གསུངས་ཏེ། བྲམ་ཟེ་རྒྱས་པའི་རྒྱུད་ལས། ཕྱོགས་
བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་དང་། ཁམས་གསུམ་གྱི་སེམས་
ཅན་ཐམས་ཅད་ཀྱི་རྩ་བ་ནི་ཀུན་ཏུ་བཟང་མོའི་ཐུགས་རང་བྱུང་གི་ཡེ་ཤེས་སོ། །ཞེས་
གསུངས་པ་ལྟར་རོ། ། །
གཉིས་པ་ནི། ཀྱེ། ཞེས་འདུས་པའི་འཁོར་ཚོགས་རྣམས་ལ་འབོད་ཚིག་དང་བཅས་
པས་འདི་ལྟར་ཕུན་སུམ་ཚོགས་པ་ལྔ་བོ་དེས་བསྡུས་པའི་འཁོར་འདས་ཀྱི་ཆོས་ཐམས་
ཅད་ནི་རྩ་བ་རང་བྱུང་གི་ཡེ་ཤེས་རིག་པ་བྱང་ཆུབ་ཀྱི་སེམས་གཅིག་པོ་འདིར་འདུས་
ཤིང་དེ་ལས་གཞན་དུ་མེད་པའི་ཕྱིར་ན་ཀུན་བྱེད་བྱང་ཆུབ་ཀྱི་སེམས་ང་ནི་མ་བཅོས་
རྣལ་དུ་བཞག་པ་ཡིས་སྣང་སྲིད་འཁོར་འདས་ཀྱི་ཆོས་ཐམས་ཅད་ཀྱང་མ་བཅོས་རྣལ་
དུ་བཞག་པ་ཡིན་པའི་ཕྱིར་ན། ཇི་ལྟར་སྣང་བའི་ཆོས་འདི་དག་ཐམས་ཅད་ཆོས་ཉིད་
སྐྱེ་བ་མེད་པ་གཞི་དབྱིངས་ཁྱབ་གདལ་ཆེན་པོའི་ཀློང་དུ་རྒྱ་གྲོལ་གཅིག་ཏུ་འགྲོ་བ་
ཡིན་པ་དེས་ན། སྐུ་གསུམ་གྱི་སྟོན་པ་རྣམས་ཀྱང་མ་བཅོས་ཆོས་ཉིད་ཀྱི་ཀློང་དུ་གྲོལ་
བར་འགྱུར་བ་ཡིན་ལ། དེ་བཞིན་དུ་བསྟན་པའི་ཐེག་པ་རྣམས་ཀྱང་མ་བཅོས་ཆོས་
ཉིད་ཀྱི་ཀློང་དུ་གྲོལ་བ་ཡིན་པ་དང་། སྐུ་གསུམ་གྱི་འཁོར་དང་གནས་དང་དུས་གསུམ་
ཡང་དམིགས་མེད་ཡེ་གྲོལ་ཆེན་པོ་མ་བཅོས་ཆོས་ཉིད་ཀྱི་དབྱིངས་སུ་ལ་བཟླ་ཞིང་་་་
- 352 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
གྲོལ་བ་ཡིན་པར་གསུངས་ཏེ། ལ་ཟློ་ལས། སྟོན་པ་དང་ནི་བསྟན་པ་འཁོར་དུས་
གནས། །རང་བྱུང་ཆོས་ཀྱི་དབྱིངས་སུ་ལ་བཟླས་པས། །རང་བྱུང་ངོ་བོ་མངོན་དུ་ཕྱུང་
བ་ལ། །ཕུན་སུམ་ཚོགས་པ་རྣམ་པ་ལྔ་བོ་ཡང་། །རང་ལ་རྫོགས་ཤིང་རང་ལ་ཚང་
བར་སྟོན། །རང་ལ་དམིགས་སུ་མེད་པར་དབྱིངས་སུ་ལ་ཟློ་ཡིན། །ཞེས་གསུངས་པ་
ལྟར་རོ། །
གསུམ་པ་ནི། ཀྱེ་དེ་ལྟར་ཀུན་བྱེད་བྱང་ཆུབ་སེམས་ཀྱི་རང་བཞིན་མ་བཅོས་རྣལ་དུ་
བཞག་པ་འདི་ཉིད་གཅིག་པུས་སྣང་སྲིད་ཀྱི་ཆོས་ཐམས་ཅད་ཆོས་དབྱིངས་བྱ་རྩོལ་་་
དང་བྲལ་བ་མ་བཅོས་མཉམ་པ་ཆེན་པོའི་ཀློང་དུ་གྲོལ་བར་བཤད་པའི་རྒྱུ་མཚན་དེ་
ལྟ་བུ་དང་ལྡན་པས་ན། དེ་ལས་གཞན་པའི་རྒྱུ་འབྲས་དང་རྩོལ་སྒྲུབ་གང་ལ་ལྟོས་པ་
འཆའ་མི་དགོས་པའི་ཕྱིར། ཨ་ཏི་ཡེ་བབ་སོར་བཞག་གི་དོན་ཇི་བཞིན་དུ་རྟོགས་པའི་
རྣལ་འབྱོར་བ་རྣམས་ཀྱིས་རང་གི་ལུས་མ་བཅོས་པའི་ཕྱིར་ལྷའི་ང་རྒྱལ་ལ་གནས་་་་
པའི་ཏིང་ངེ་འཛིན་གྱིས་ལུས་ཐ་མལ་དུ་སྣང་བ་བཅོས་ཏེ་ལྷ་ཡི་རང་བཞིན་དུ་མ་བསྒོམ་
ལ༑ དེ་བཞིན་དུ་སྔགས་བཟླ་བ་ལ་སོགས་པའི་སྒོ་ནས་སྨྲ་བའི་ཚིག་དང་ངག་མ་འཚོས་
ཤིག ཏིང་ངེ་འཛིན་ལ་ཡིད་རྩེ་གཅིག་ཏུ་གནས་པར་མ་བྱེད་ལ་དེ་ལ་སོགས་པའི་རྩོལ་
སྒྲུབ་གང་གིས་ཀྱང་སེམས་མ་འཆོས་པར་རང་བབ་བཅོས་བསླད་མེད་པར་ཞོག་ཅིག་
ཅེས་པ་སྟེ། ཀློང་ཆེན་རབ་འབྱམས་ལས། ཆོས་ཉིད་འབད་རྩོལ་དང་བྲལ་བས། །
ལུས་སེམས་བྱ་བྲལ་ངང་དུ་བཞག །ཆོས་ཉིད་རང་ཐོག་ངོ་སྤྲད་པས། །རྣམ་རྟོག་ཡེ་
ཤེས་ཆེན་པོ་འཆར། །ཆོས་ཉིད་རང་སར་གྲོལ་བ་ཡིས། །སྣང་བ་ཉིད་ལ་དགག་སྒྲུབ་
མེད། །ལུས་སེམས་བྱ་བྲལ་ཆོས་ཉིད་ནི། །བྱ་བ་མེད་པས་ཡེ་གྲོལ་ཡིན། །ཞེས་་་་་
གསུངས་པ་ལྟར་ལ། དེ་ལྟར་སྒོ་གསུམ་མ་བཅོས་པར་འཇོག་དགོས་པའི་རྒྱུ་མཚན་
ཅིའི་ཕྱིར་ཞེ་ན། བླང་དོར་རྩོལ་སྒྲུབ་ཀྱིས་བཅོས་པར་བྱས་པས་ཆོས་ཉིད་བྱ་རྩོལ་དང་
བྲལ་བའི་དོན་ལ་རྣལ་དུ་འབྱོར་བ་མེད་པས་སོ། །དེ་ལྟར་ཆོས་ཉིད་ཀྱི་དོན་ལ་རྣལ་་་
དུ་མ་འབྱོར་ན་རེ་དོགས་འབད་རྩོལ་གྱི་འཆིང་བ་ལས་གྲོལ་བར་མི་འགྱུར་ཞིང་། རྣམ་
- 353 -



ལེའུ་ཉི་ཤུ་རྩ་དགུ་པ།
རྟོག་གི་འཆིང་བ་ལས་མ་གྲོལ་ན་ཆོས་ཉིད་མཉམ་པ་ཉིད་ཀྱི་དབྱིངས་སུ་ཆོས་ཅན་སྣང་
བའི་རྫུན་རིས་ཐམས་ཅད་རང་སར་གྲོལ་བའི་ཆོས་སྐུ་ཀུན་བྱེད་རྒྱལ་པོའི་རྒྱལ་ས་ལ་
དབང་མི་ཐོབ་པའི་ཕྱིར་རོ། །
གསུམ་པ་ཡོ་ག་དོན་གྱི་བཤད་ལུགས་ལ་གསུམ་སྟེ། སེམས་ཉིད་ཡེ་ནས་རྣལ་བཞག་
བྱར་མེད་པ་ཐེག་པ་འོག་མས་དེ་ཉིད་མ་ཤེས་པའི་ཚུལ་མདོར་བསྟན། ཉན་རང་།
སེམས་དཔའ། ཡོ་ག མ་ཧཱ། ཨ་ནུ་རྣམས་ཀྱིས་མ་ཤེས་པའི་སྐྱོན་རྒྱས་པར་བཤད།
ཨ་ཏི་ཡོ་གར་ཤེས་པའི་དོན་བསྡུ་བའོ། །དང་པོ་ནི། ཀྱེ་སེམས་དཔའ་ཆེན་པོ་མ་
བཅོས་རྣལ་དུ་བཞག་པའི་ཚུལ་དེ་ཡོ་ག་དོན་གྱི་བཤད་ལུགས་ཀྱིས་ཐེག་པའི་རུ་ཤན་
ཕྱེས་ཏེ་བསྟན་པ་ནི་འདི་ལྟ་སྟེ། རིག་པ་བྱང་ཆུབ་སེམས་ཀྱི་རང་བཞིན་ཆོས་སྐུ་ཀུན་
བྱེད་རྒྱལ་པོ་ནི་ཡེ་ནས་རྒྱུ་འབྲས་རྩོལ་སྒྲུབ་ཀུན་གྱི་ཡུལ་ལས་འདས་པའི་ཕྱིར་མ་་་་
བཅོས་རྣལ་དུ་བཞག་པ་ཡིན་པ་ལ། དེ་ལ་ལྟ་ཞིང་རྟོགས་པར་འདོད་པའི་ཐེག་པ་
འོག་མ་བ་རྣམས་ཀྱིས་སེམས་ཉིད་མ་བཅོས་པའི་ངང་ལ་ཇི་བཞིན་རྣལ་དུ་འཇོག་མི་
ཤེས་པར་སྤོང་འགོག་སྦྱོང་བསྒྱུར་གྱི་ཐབས་ལ་རྟག་ཏུ་ཞེན་པས། བླང་དོར་རྩོལ་སྒྲུབ་
དང་བྲལ་བ་སེམས་ཉིད་ཀུན་བྱེད་རྒྱལ་པོའི་དོན་དང་ཡུན་རིང་དུ་འཕྲད་པའི་སྐལ་བ་
མེད་པའི་སྐྱོན་དང་ལྡན་པའོ་ཞེས་སོ། །གཉིས་པ་ལ་གོང་གི་རིམ་པ་ལྟར་ལྔ་ལས།
དང་པོ་ནི། དེ་ལ་ཨ་ཏི་རྫོགས་པ་ཆེན་པོ་ཀུན་བྱེད་བྱང་ཆུབ་ཀྱི་སེམས་ནི་དགག་སྒྲུབ་
དང་སྤང་བླང་ཅི་ལ་ཡང་མ་ལྟོས་པར་ཡེ་ནས་རྣལ་བཞག་གཅིག་གི་རང་བཞིན་ཡིན་
པ་ལ། ཉན་ཐོས་དང་རང་རྒྱལ་གྱི་ཐེག་པ་བ་རྣམས་ཀྱིས་ཚུལ་དེ་ཐོས་ཤིང་མཐོང་ན་
ཁོང་དུ་མི་ཆུད་པས་དེ་ལྟར་དགག་སྒྲུབ་སྤང་བླང་ཅི་ཡང་མ་བྱས་པར་བཞག་ན་ཚོགས་
དྲུག་ཡུལ་ལ་ཞེན་ཅིང་ཆགས་པའི་དབང་གིས་བདག་ཏུ་འཛིན་པའི་རྩ་བ་ཅན་གྱི་ཉོན་
མོངས་པ་དུག་ལྔ་ལ་སོགས་པ་སྐྱེ་ཞིང་། དེ་ལ་བརྟེན་ནས་ལས་བསགས་པར་འགྱུར་
ལ༑ དེ་ལྟར་རྒྱུ་ཀུན་འབྱུང་གི་བདེན་པ་ལས་ཉོན་གཉིས་པོ་ཡོད་ན་འབྲས་བུས་སྡུག་
- 354 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྔལ་གྱི་བདེན་པ་སྤོང་བའི་ཐབས་མེད་དོ་ཟེར་ནས། རང་གི་སེམས་ཉིད་རང་བྱུང་
ཡེ་ཤེས་ཀྱི་རོལ་རྩལ་དེ་དག་ཉན་ཐོས་ཀྱིས་བདེན་བཞིའི་བླང་དོར་གྱི་སྒོ་ནས་སྤོང་བར་
བྱེད་པ་དང་། རང་རྒྱལ་བས་རྟེན་འབྲེལ་ལུགས་འབྱུང་བཀག་པའི་ལུགས་ལྡོག་སྟོང་
བ་བཅུ་གཉིས་བསྒོམ་པའི་ཐབས་ཀྱིས་འགེགས་པའི་ཚུལ་ལ་བརྩོན་པར་འགྱུར་་་་
དེས་ཀྱང་། རྫོགས་ཆེན་བྱང་ཆུབ་ཀྱི་སེམས་ལྟ་བ་མ་བཅོས་པར་རང་བབས་སུ་རྣལ་
དུ་འཇོག་མ་ཤེས་པས། ལམ་དེ་ལ་ཞུགས་པས་བསྐལ་པ་གྲངས་མེད་མང་པོར་རང་
སེམས་རྣལ་དུ་འཇོག་མི་ཤེས་པར་སྤོང་འགོག་གི་ལམ་དེ་ལ་གནས་ཤིང་བླང་དོར་་་་
རྩོལ་སྒྲུབ་ཀྱིས་གདུང་བར་འགྱུར་བར་གསུངས་སོ། །དེས་ན་ཉན་རང་གི་ཐེག་པ་བ་
དེ་དག་གིས་རང་སེམས་རྣལ་དུ་འཇོག་པར་མི་ཤེས་པས་བླང་དོར་རྩོལ་སྒྲུབ་བྱས་པའི་
སྐྱོན་དེ་ལྟ་བུ་ཡོད་པའི་ཕྱིར་ན་ཨ་ཏི་རྫོགས་པ་ཆེན་པོའི་རྣལ་འབྱོར་བ་རྣམས་ཀྱིས་་་་
བྱ་རྩོལ་གང་ཡང་མི་བྱེད་པར་མ་བཅོས་རྣལ་དུ་འཇོག་པར་གདམས་པའོ། །
གཉིས་པ་ནི། དེ་བཞིན་དུ་ཐེག་པ་ཆེན་པོ་མདོ་སྡེས་ཏེ་མདོ་སྡེ་བྱང་ཆུབ་སེམས་དཔའི་
ཐེག་པ་བ་རྣམས་ཀྱིས་རྫོགས་ཆེན་ཡེ་བབ་སོར་བཞག་གི་དོན་འདི་ཐོས་པར་གྱུར་ན་
ཕྱི་ནང་སྣང་སྲིད་ཀྱི་ཆོས་འདི་དག་ཐམས་ཅད་རང་སེམས་སྐྱེ་བ་མེད་པ་ཆོས་ཉིད་དེ་
བཞིན་ཉིད་ཀྱི་ངང་ལས་རང་སྣང་བའི་ཕུན་སུམ་ཚོགས་པ་ལྔའི་རང་བཞིན་དུ་གནས་
པ་ཡིན་པས་བཅོས་བསྒྱུར་སྤང་བླང་ལས་འདས་པའི་དོན་མ་རྟོགས་ཏེ། ཆོས་དང་གང་
ཟག་གི་བདག་གཉིས་ཀྱི་དབང་གིས་མ་དག་འཁྲུལ་བའི་སྣང་བ་འདི་ལྟར་བྱུང་བ་ཡིན་
ནོ་སྙམ་དུ་བལྟ་ཞིང་། དེའི་དབང་གིས་རང་སེམས་མ་བཅོས་ཇི་བཞིན་ཉིད་དུ་འཇོག་
པ་མ་ཤེས་ཏེ་ཚོགས་གཉིས་བསགས་པ་ལ་སོགས་པའི་རྩོལ་སྒྲུབ་ལ་ཞེན་པས་ལམ་
ལྔ་རིམ་གྱིས་བགྲོད་པའི་སྒོ་ནས་ས་བཅུ་ཐོབ་པར་བྱེད་ཅིང་དེ་དང་དེའི་སྐབས་སུ་ས་
བཅུ་རང་རང་གི་ངོ་སྐལ་གྱི་སྒྲིབ་པ་རྣམས་སྦྱོང་བ་ལ་བསྐལ་བ་གྲངས་མེད་གསུམ་་་་
ལ་སོགས་པའི་ཡུན་དུ་གནས་པར་འགྱུར་རོ་ཞེས་གསུངས་པའོ། །
གསུམ་པ་ནི། རྣལ་འབྱོར་ཆེན་པོ་གསང་སྔགས་བླ་ན་མེད་པའི་ཐེག་པ་དང་རྗེས་སུ་
- 355 -



ལེའུ་ཉི་ཤུ་རྩ་དགུ་པ།
མཐུན་པ་གསང་སྔགས་ཕྱི་བ་རྣལ་འབྱོར་ཡོ་ག་བའི་ལམ་ལ་ཞུགས་པའི་སེམས་དཔས་
ཏེ་སེམས་དཔའི་རྣལ་འབྱོར་བ་རྣམས་ཀྱིས་རྫོགས་ཆེན་མ་བཅོས་རྣལ་བཞག་གི་དོན་་་་
འདི་ཐོས་པར་གྱུར་ན། འདི་ལྟར་སྣང་བའི་ཞེས་སྣང་ཞིང་སྲིད་པས་བསྡུས་པའི་ཆོས་
རྣམས་ཐམས་ཅད་ཡེ་ནས་ཀུན་བྱེད་བྱང་ཆུབ་སེམས་ཀྱི་རྩལ་ལས་ཤར་བའི་ཆོས་ཉིད་
དེ་བཞིན་ཉིད་མ་བཅོས་རྣལ་བཞག་ཆེན་པོའི་རང་བཞིན་ཡིན་པ་ལ། དེ་ལྟར་རང་
སེམས་འགྱུར་བ་མེད་པ་ཆོས་ཉིད་དེ་བཞིན་ཉིད་བཟང་ངན་བླང་དོར་ཐམས་ཅད་དང་
བྲལ་བའི་རང་བཞིན་དུ་མ་རྟོགས་པར་འཁོར་བ་དང་མྱང་འདས་བདག་དང་ལྷ་་་་
སོགས་པ་བཟང་ངན་དང་བླང་དོར་གྱི་ཡུལ་དུ་མཐོང་ནས། ཆོས་ཉིད་ཀྱི་ངང་དུ་ཇི་
བཞིན་རྣལ་དུ་འཇོག་པ་ཡི་དགོངས་དོན་ཟབ་མོ་མ་ཤེས་པས་ན། མངོན་པར་བྱང་
ཆུབ་པའི་ཡན་ལག་ལྔ་དང་ཆོ་འཕྲུལ་རྣམ་པ་བཞི་ལ་སོགས་པ་ཐབས་སྣ་ཚོགས་ཀྱིས་
རང་སེམས་ལྷའི་རང་བཞིན་དུ་བྱིན་གྱིས་རློབས་པར་སེམས་ཤིང་བླང་དོར་དུ་བརྩོན་
པའི་ལམ་ལ་མི་ཚེ་བདུན་གྱི་བར་དུ་གནས་པར་གསུངས་སོ། །
བཞི་པ་ནི། གསང་སྔགས་ནང་བ་བླ་ན་མེད་པའི་རྣལ་འབྱོར་ཆེན་པོ་རྣམས་ཀྱིས་
རྫོགས་ཆེན་བྱར་མེད་ཡེ་གྲོལ་གྱི་དོན་འདི་ཐོས་པར་གྱུར་ན། འདིའང་གནས་ཚུལ་ལ་
གཞི་འབྲས་དབྱེར་མེད་ཆེན་པོར་འདོད་པ་ཡིན་ཀྱང་སྣང་ཚུལ་ལ་རྒྱུ་དང་འབྲས་བུའི་
རང་བཞིན་དུ་བལྟ་བའི་བདག་ཉིད་ཡིན་པས་ན། རྫོགས་ཆེན་བྱར་མེད་ཀྱི་དོན་ཇི་
བཞིན་མ་རྟོགས་པར། ཡེ་ནས་གཞི་རྒྱུད་རང་བཞིན་ལྷུན་གྱིས་གྲུབ་པའི་དཀྱིལ་འཁོར་
ཡིན་པ་ལ། གདོད་ལམ་རྒྱུད་བསྐྱེད་རྫོགས་བསྒོམ་བཟླས་ཀྱི་རྩོལ་བ་ལ་བརྟེན་ནས་
སྒྲུབ་པར་བྱེད་པའི་ཐབས་ཀྱིས་འབྲས་རྒྱུད་སྐུ་དང་ཡེ་ཤེས་ཐོབ་པར་འདོད་པ་དེ་ཡང་
ལོ་སྟོང་ཕྲག་གཉིས་དང་བརྒྱ་ཕྲག་དྲུག་གི་བར་དག་ཏུ་ནི། སེམས་ཉིད་མ་བཅོས་ཇི་་
བཞིན་ཉིད་ཀྱི་ངང་ལ་རྣལ་དུ་འཇོག་པ་མི་ཤེས་ཏེ་ཏིང་ངེ་འཛིན་གསུམ་གྱི་སྒོ་ནས་ལྷ་
བསྒོམ་པ་ལ་སོགས་པ་རྩོལ་སྒྲུབ་ཀྱི་ས་ལ་གནས་པར་བྱེད་པ་ཡིན་ཏེ། བང་མཛོད་
- 356 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
འཕྲུལ་ལྡེ་ལས། ཞག་ནི་སུམ་ཅུ་ཕྲག་དྲུག་ན། །ཚེ་ལ་དབང་བའི་དངོས་གྲུབ་ཐོབ། །
ལོ་ནི་ཉིས་སྟོང་ལྔ་བརྒྱ་རུ། །ལོངས་སྤྱོད་རྫོགས་པའི་ཚུལ་བཟུང་ནས། །ངོ་གཅིག་་་་
སངས་རྒྱས་ས་ལ་འགྲོ། །སྐུ་གསུམ་ལྷུན་གྱིས་གྲུབ་པར་འགྱུར། །ཞེས་གསུངས་སོ། །
དེ་ཡང་སྤྱིར་མ་ཧཱ་ཡོ་ག་རང་ལམ་དུ། གསང་སྙིང་ལས། དེ་ཚེ་བཅུ་དྲུག་ཚུན་ཆད་ཀྱིས། །
སྐུ་ལྔ་ལྷུན་གྱིས་རྫོགས་པར་ནི། །ཞེས་གསུངས་པ་ལྟར་ཚེ་དབང་ཐོབ་ནས་མི་ཚེ་བཅུ་
དྲུག་གི་ཡུན་གྱི་ལོ་བརྒྱ་བརྒྱ་ཕྱིར་བསྣུར་བས་ལོ་སྟོང་ཕྲག་གཅིག་དང་དྲུག་བརྒྱ་ན་སྐུ་
ལྔ་ལྷུན་གྲུབ་རྡོ་རྗེ་འཆང་གི་གོ་འཕང་ཐོབ་པར་གསུངས་པ་ཡིན་ཀྱང་། འདིར་ལོ་ཉིས་
སྟོང་དྲུག་བརྒྱར་གསུངས་པ་འོག་ཏུ་ལེའུ་ང་ལྔ་པའི་སྐབས་སུ། རིག་འཛིན་ས་སྟེ་ལོ་
སྟོང་དྲུག་བརྒྱ་རུ། །ལོངས་སྐུ་འདོད་པའི་ཏིང་འཛིན་ཡེངས་མེད་བྱེད། །ལོངས་སྐུ་་་
ཐོབ་ནས་རང་སེམས་གཟོད་ཚོལ་ལྟ། །སྟོང་ཕྲག་གཅིག་ན་མི་རྟོག་ཉམས་བཟོད་རྙེད། །
ཅེས་གསུངས་པ་ལྟར་མ་ཧཱ་རང་ལམ་གྱིས་ལོ་སྟོང་དྲུག་བརྒྱ་ན་འབྲས་བུ་ཐོབ་པར་་་་་
གསུངས་པ་དེ། འདིར་རྫོགས་པ་ཆེན་པོའི་ལམ་སྟེགས་ཙམ་དུ་བཞག་ནས་གཟོད་
རྫོགས་པ་ཆེན་པོའི་མཐར་འབྲས་ལ་ལོ་སྟོང་ཕྲག་གཅིག་ནས་སྦྱོར་བར་གསུངས་པ་
སྟེ༑ དེ་ཡང་དཔེར་ན་སྔགས་ཐུན་མོང་གི་སྐབས་སུ། ཇི་སྐད་དུ། རྒྱུ་ཡིས་བགྲོད་པའི་
ཀུན་ཏུ་འོད། །ཐབས་ཆེན་ལམ་གྱི་བསྟི་གནས་ས། །ཞེས་གསུངས་པ་ལྟར་འདིར་ཡང་
མ་ཧཱ་ཨ་ནུའི་ལམ་གྱིས་ཞེན་འཛིན་ཕྲ་བ་ཡོད་པ་དེ་མ་སྤང་བར་དུ་རྫོགས་པ་ཆེན་པོའི་
གནས་ལུགས་ཇི་བཞིན་པ་རྟོགས་པར་མི་ནུས་ཤིང་། དེ་མ་རྟོགས་བར་དུ་འབྲས་བུ་
མཐར་ཐུག་པའང་ཐོབ་པར་མི་ནུས་པས་ན། དེ་ལྟ་བུའི་རྫོགས་པ་ཆེན་པོའི་ཆེ་བ་སྟོན་
པའི་ཕྱིར་དུ་སྔགས་འོག་མའི་འབྲས་བུའི་རྫོགས་ཆེན་གྱི་ལམ་སྟེགས་སུ་བཞག་པ་སྟེ།
ཡང་འབྱེད་ལས། ཐེག་པ་ཐུན་མོང་སངས་རྒྱས་དང༌། །རྫོགས་ཆེན་འབྲས་བུའི་སངས་
རྒྱས་གཉིས། །ཐུན་མོང་མཆོག་གི་དངོས་གྲུབ་སྟེ། །མི་མཐུན་ཁྱད་པར་ཤིན་ཏུ་ཆེ། །
ཐུན་མོང་བསྟི་གནས་ས་ལ་གནས། །རྫོགས་ཆེན་ལྷུན་གྲུབ་ས་ལ་གནས། །ཞེས་
གསུངས་པ་ལྟ་བུ་ཡིན་ནམ་སྙམ་ཡང་བླ་མའི་ཞལ་རྒྱུན་གྱིས་དབེན་ཞིང་རང་ཉིད་རྣམ་
-357 -



ལེའུ་ཉི་ཤུ་རྩ་དགུ་པ།
དཔྱོད་ཀྱི་བློ་དང་ཡང་མི་ལྡན་པས། གལ་ཏེ་ལོག་བཤད་དུ་སོང་བ་ཡིན་ན་རིག་འཛིན་
བརྒྱུད་པའི་ཚོགས་དང་དབྱིངས་ཀྱི་མཁའ་འགྲོ་རྣམས་ལ་བཟོད་པར་གསོལ་ལོ། །
ལྔ་པ་ནི། མ་བསྐྱེད་ཡོངས་སུ་རྫོགས་པའི་རྣལ་འབྱོར་ཨ་ནུ་ཡོ་ག་་་་
རྣམས་ཀྱིས་རྫོགས་པ་ཆེན་པོའི་དགོངས་པ་མ་བཅོས་ཡེ་བབ་སོར་བཞག་གི་དོན་འདི་
ཐོས་པར་གྱུར་ན་ཡང་། མ་བཅོས་རྣལ་བཞག་གི་དོན་ཇི་བཞིན་དུ་མ་རྟོགས་པར་ཆོས་
ཐམས་ཅད་ཡེ་ནས་རྒྱུ་འབྲས་གཉིས་སུ་མེད་པ་ཆོས་སྐུ་ཐིག་ལེ་ཉག་གཅིག་གི་རང་་་་
བཞིན་ཡིན་པ་ལ། ཡུལ་ཆོས་ཀྱི་དབྱིངས་ལ་རྒྱུ་དང་ཡུལ་ཅན་རང་བྱུང་གི་ཡེ་ཤེས་ལ་
འབྲས་བུ་གཉིས་ཀྱི་མིང་བཏགས་ནས། དེ་གཉིས་དབྱེར་མེད་བདེ་བ་ཆེན་པོའི་དཀྱིལ་
འཁོར་དུ་བསྒྲུབ་པའི་ཆེད་དུ་བསྐྱེད་རྫོགས་ཟབ་མོའི་ལམ་ལ་རྩོལ་བར་བྱེད་པ་ལས།
བཅོས་བསྒྱུར་དང་རྩོལ་བ་ཅི་ཡང་མི་དགོས་པར་ཆོས་ཉིད་ཇི་བཞིན་པའི་ངང་ལ་རྣལ་
དུ་འཇོག་པ་མ་ཤེས་ཏེ། རྒྱུ་ནི་ཡོངས་སུ་དག་པ་ཆོས་ཀྱི་དབྱིངས་སུ་གྲུབ་པ་དང་།
འབྲས་བུ་རྣམ་པར་དག་པ་ཡེ་ཤེས་ཀྱི་དཀྱིལ་འཁོར་དུ་གྲུབ་པར་བྱེད་པའི་ལམ་ལ་་
སྐྱེ་བ་བར་མ་ཆོད་པ་ཉིད་ཀྱིས་མི་ཚེ་གཅིག་ཏུ་རྩོལ་བའི་ས་ལ་གནས་དགོས་པ་ཡིན་
གསུམ་པ་ཨ་ཏི་ཡོ་གར་ཤེས་པའི་དོན་བསྡུ་བ་ནི། འདི་ལྟར་ཤིན་ཏུ་རྣལ་འབྱོར་རྫོགས་
པ་ཆེན་པོའི་རིགས་ཅན་གྱི་གང་ཟག་སྐལ་བ་དང་ལྡན་པ་རྣམཾས་ཀྱིས་ཀུན་བྱེད་བྱང་་་
ཆུབ་ཀྱི་སེམས་རྩོལ་མེད་རང་བཞག་གི་དོན་འདི་ཐོས་པར་གྱུར་ན། འདི་ལྟར་སྣང་་་་
བའི་ཆོས་ཐམས་ཅད་བྱ་བྱེད་རྩོལ་བ་ལ་མ་ལྟོས་པར་ཡེ་ནས་སྐུ་གསུམ་ལྷུན་རྫོགས་་་་
ཆེན་པོར་སངས་རྒྱས་པར་རྟོགས་ནས། དུས་དང་རྐྱེན་ལ་མི་ལྟོས་པར་ད་ལྟ་ཉིད་ནས་
མ་བཅོས་ཡེ་ཤེས་བླ་མའི་ས་ལ་གནས་པར་འགྱུར་བས། རྒྱུ་འབྲས་བྱ་རྩོལ་གྱི་ངལ་
བས་གདུང་བ་མེད་པར་རྩོལ་མེད་བདེ་བ་ཆེན་པོ་མ་བཅོས་རིག་པ་རྒྱ་ཡོན་གྱི་ངང་ལ་་་
གུ་ཡངས་བློ་བདེ་རུ་གནས་པའམ་ཡེ་བདེ་འགྱུར་བ་མེད་པའི་དོན་ལ་གནས་པ་གང་
- 358 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཟག་འདི་ཡིས་ཐོབ་ཅིང་། སྤང་བླང་རྩོལ་བསྒྲུབ་ཀྱི་སྒོ་ནས་གསར་དུ་བསྒྲུབ་པ་མེད་
པར་ཡེ་ནས་མངོན་པར་སངས་རྒྱས་པ་ཀུན་བཟང་ཆོས་སྐུའི་གཏན་སྲིད་ལ་ཡ་་་་་
དབང་ཐོབ་པ་ཡིན་པས་ན་དགག་སྒྲུབ་སྤང་བླང་ཅི་ཡང་མི་བྱེད་པར་གང་ཤར་ཅིར་་་
སྣང་ཐམས་ཅད་མ་བཅོས་རང་བབ་ཆེན་པོའི་ངང་ལ་འཇོག་པར་གདམས་སྟེ། བྲམ་་
ཟེ་རྒྱས་པ་ལས། ཀུན་བཟང་མ་ངེས་ནམ་མཁའ་འདྲ། །མ་བརྟགས་གསལ་བའི་ངང་
ལ་བཞག །སྒོ་ལྔ་མ་བཀག་རང་སར་བཞག །མ་བཙལ་རང་ལུགས་ཆེན་པོར་བཞག །
མི་གཡོ་མཉམ་པའི་ངང་ལ་བཞག །མི་རྟོག་སྤྲོས་དང་བྲལ་བར་བཞག །གང་དུའང་
ངོས་མི་གཟུང་བར་བཞག །སྣང་བ་མི་དགག་གང་དགར་བཞག །རྙོག་མེད་གསལ་
བའི་ངང་ལ་བཞག །གཉིས་མེད་མཉམ་པའི་ངང་ལ་བཞག །ལུས་ངག་ཡིད་གསུམ་
གློད་དེ་བཞག །དེ་བཞིན་མ་བཅོས་རང་སར་བཞག །མ་ཆགས་ཞེན་དང་བྲལ་བར་
བཞག །བསམ་པ་གང་དུའང་མ་ཞུགས་བཞག །ཤེས་པ་བསམ་དཔྱོད་མེད་པར་
བཞག །ཅེས་དང་། ཀུན་མཁྱེན་བླ་མས་མཛད་པའི་དོན་ཁྲིད་ལས། ད་ལྟའི་སེམས་
ཉིད་ནམ་མཁའ་ལྟ་བུ་ཡེ་ནས་དག་པའི་ངང་ལ་སྒོ་གསུམ་རྩོལ་བྲལ་མཉམ་པ་ཉིད་དུ་
ཞོག་ཅིག སྣང་ཡུལ་ཅི་སྣང་ཡང་དེ་ལ་འཛིན་ཞེན་མེད་པ་དེ་ཉིད་ཀྱི་སྟེང་དུ་ཅེར་གྱིས་
ལྟོས་ལ་ཕྱམ་གྱིས་ཞོག་དང་། རྟོག་དང་སྣང་བ་ཙམ་དུ་ཡང་འཛིན་པ་མེད་པའི་ངང་
དྭངས་སྤྲོས་པ་དང་བྲལ་བ་འཆར་བ་ནི་སེམས་ཉིད་ཡེ་གྲོལ་ཀུན་བྱེད་ཀྱི་དགོངས་པ་
ཡིན་ཏེ། ཞེས་སོགས་གསུངས་པ་ལྟར་རང་བབ་བཅོས་བསླད་དང་བྲལ་བའི་ངང་ལ་
བཞག་པར་བྱའོ། །
བཞི་པ་དགོས་ཆེད་དོན་གྱིས་བཤད་པ་ནི། འོ་ན་ཨ་ཏི་རྫོགས་པ་ཆེན་པོ་བྱར་མེད་ཡེ་
སངས་རྒྱས་པའི་དོན་ཏེ་ཤིན་ཏུ་ཟབ་པ་ཡིན་དུ་ཟིན་ཀྱང་། ཐེག་པ་འོག་མའི་བློ་ཅན་་
སོགས་སུས་ཀྱང་ཤེས་པར་མི་ནུས་ན་འདི་ཉིད་བསྟན་པ་ལ་དགོས་ཆེད་ཅི་ཡོད་སྙམ་
ན༑ དེ་ལྟར་མ་ཡིན་ཏེ་འདི་ལྟར་ལྷ་མི་ལ་སོགས་པའི་སེམས་ཅན་རྣམས་ཀྱིས་ལས་་་་
བསགས་ཚུལ་མི་འདྲ་བའི་དབང་གིས་དབང་པོ་རྣོ་བརྟུལ་མི་མཐུན་པ་སྣ་ཚོགས་སུ་་
- 359 -



ལེའུ་ཉི་ཤུ་རྩ་དགུ་པ།
ཡོད་པ་ཡིན་ཏེ། དེས་ན་རྫོགས་པ་ཆེན་པོའི་དོན་ལ་སྔོན་སྦྱངས་ཀྱི་ལས་འཕྲོ་མེད་པ་
དང་ཐེག་པ་འོག་མའི་བློ་ཅན་རྣམས་ཀྱིས་རེ་ཞིག་ཤེས་པར་མི་ནུས་ན་ཡང་། གང་་
ཟག་ལ་ལ་སྔོན་ནས་རྫོགས་པ་ཆེན་པོའི་དོན་ལ་བློ་ཤེས་རབ་ཀྱི་དབང་པོ་སྦྱངས་བའི་
ལས་འཕྲོ་ཅན་ཡང་ཡོད་ལ། གཞན་ཡང་ནམ་མཁའ་འབར་བའི་རྒྱུད་ལསཾ། འཁོར་
རྣམས་ཀྱིས་སྟོན་པ་ལ་ཞུས་པ། སེམས་ཅན་ཀུན་གྱི་སེམས་འདི་མཉམ་ལགས་སམ།
མཉམ་ན་བཟང་ངན་འོང་བ་དང་། བློ་རྣོ་བརྟུལ་ཤེས་པ་ཆེ་ཆུང་འོང་བ་ཅི་ཡིས་ཉེས།
འོན་ཏེ་མི་མཉམ་སེམས་བདག་བཟང་ངན་ཐ་དད་བདོག་ལགས་སམ། ཞེས་ཞུས་་་
པས། སྟོན་པས་འཁོར་ལ་བཀའ་རྩལ་པ། འཁོར་གྱི་དྲི་བ་གཉིས་པོ་དེ། ཆོས་ཉིད་
གཞི་ལ་འདྲིའམ་སྣང་ཚུལ་ཟེར་ལ་འདྲི། །སེམས་ཀྱི་གཞི་ལ་འདྲི་བ་ན། །ཡ་ཐ་རྒྱལ་
བའི་དཀྱིལ་འཁོར་ནས། །མ་ཐ་དམྱལ་བའི་འཇིགས་ཚོགས་སུ། །སེམས་ཅན་མཐའ་
ཡས་མ་ལུས་ལ། །ཏིལ་ལ་མར་གྱིས་ཁྱབ་བཞིན་མཉམ་པོར་གནས། །དཔེར་ན་རྒྱ་
ཞོ་མནན་པ་འདྲ། །སེམས་ལ་བཟང་ངན་བྱེ་བྲག་མེད། །སེམས་ཉིད་གཞི་ལ་རྣོ་བརྟུལ་
མེད། །ཤེས་པ་གསལ་མི་གསལ་དུ་མེད། །སྣང་ཚུལ་ཟེར་ལ་དྲི་བ་ན། །ཤེས་བྱའི་རང་
བཞིན་མ་འགག་པར། །བློ་རྣོ་བརྟུལ་བཟང་ངན་ཤེས་པ་གསལ་མི་གསལ་ཏུ་ཤུགས་
ལས་འཁྲུལ། དཔེར་ན་ཞིང་ས་གཅིག་པ་ལ་ས་བོན་མཉམ་པོར་བཏབ་ནས། ཆུ་ལུད་
མཉམ་པོར་བཏབ་ཅིང་བཟང་ངན་ནས་རྡོག་ཆེ་ཆུང་ཤུགས་ལས་འབྱུང་། ལྕགས་རྡོ་་་
བཞུ་བཏུལ་མཉམ་ཡང་རྣོ་བརྟུལ་ཤུགས་ལས་འབྱུང་། །
ཞེས་གསུངས་པ་ལྟར་གཞི་ཆོས་ཉིད་གཤིས་ཀྱི་གནས་ལུགས་སེམས་ཉིད་རང་བྱུང་
གི་ཡེ་ཤེས་ཀྱི་ངོ་བོ་ལ་བཟང་ངན་དང་རྣོ་བརྟུལ་མེད་ཀྱང་། ཐོག་མའི་གཞི་ལས་གཞི་
སྣང་ཕྱི་གསལ་དུ་ཤར་བའི་ཚེ་ན་ཆོས་ཉིད་ཅི་ཡང་མ་གྲུབ་པ་ལ་ཅིར་ཡང་འཆར་་་་
རུང་བས་བློ་རྣོ་བརྟུལ་ཤུགས་ལ་འབྱུང་བར་གསུངས་པ་བཞིན། གང་ཟག་ལ་ལ་ཚེ་
སྔོན་སྦྱངས་བ་སོགས་ལ་མ་ལྟོས་པར་བློའམ་དབང་པོ་རང་བཞིན་གྱིས་རྣོ་བས་ཡེ་་་
- 360 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ནས་ཆིག་ཆོད་དམ་ཅིག་ཆར་བའི་རིགས་ཅན་ཡོད་པ་དེ་རྣམས་ཀྱིས་ཨ་ཏི་རྫོགས་པ་
ཆེན་པོའི་དགོངས་པ་མ་བཅོས་རྣལ་བཞག་གི་དོན་ཇི་བཞིན་པ་རྟོགས་པར་ནུས་པ་་་
དེས་ན། དེ་ལྟ་བུའི་ཡང་རབ་སྐལ་བ་དང་ལྡན་པ་རྣམས་ཀྱི་དོན་དུ་དགོས་ཆེད་དོན་་་་
གྱི་བཤད་པ་ཞེས་སུ་བསྟན་པ་ཡིན་ནོ། །ལྔ་བ་ཚིག་གི་དོན་གྱི་བཤད་ལུགས་་་་
གཉིས་ཏེ། ཨ་ཏི་ཡོ་གའི་ངེས་ཚིག་སོ་སོར་བཤད་པ་དང་། དོན་གཉིས་སུ་མེད་པས་
རྒྱུ་འབྲས་སྒྲོ་སྐུར་ལས་འདས་པར་བཤད་པའོ། །
དང་པོ་ནི། དེ་ལ་ཨ་ཏི་ཡོ་གཱ་རྫོགས་པ་ཆེན་པོ་ཞེས་བྱ་བ་དེ་ཚིག་གི་དོན་གྱིས་
བཤད་པ་ནི་ཇི་ལྟ་བུ་ཞེ་ན། འདི་ལྟར་ཨ་ཏི་ཞེས་བྱ་བ་ནི་རྫོགས་པ་ཆེན་པོའི་དོན་སྒྲ་
ཡི་ཚིག་ཏུ་བསྟན་པ་ཡིན་ཏེ། དེ་ཡང་ཨ་ཞེས་བྱ་བ་ནི་སྐྱེ་བ་མེད་པའི་དོན་ཡིན་པས་
ཆོས་ཐམས་ཅད་ཀྱི་གནས་ལུགས་སེམས་ཉིད་རང་བྱུང་གི་ཡེ་ཤེས་དེ་ཉིད་གདོད་ནས་་་་
མ་སྐྱེས་ཤིང་མ་འགགས་པའི་ཆོས་ཉིད་ཡེ་སྟོང་ཆེན་པོ་རྒྱུ་རྐྱེན་རྩོལ་སྒྲུབ་ཐམས་ཅད་
ཀྱི་ཡུལ་ལས་འདས་པས་མ་བཅོས་རྣལ་དུ་བཞག་པའི་རང་བཞིན་ཡིན་ལ། །ཏི་ནི་
ཏི་ལ་ཀ་ཞེས་པ་ཐིག་ལེའི་མིང་ཡིན་པས་ཆོས་ཉིད་སྐྱེས་བ་མེད་པ་དེ་ཡང་སྟོང་་་་་་
ཕྱངས་ཚད་ལྟ་བུ་མ་ཡིན་པར་འགག་མེད་གསལ་བའི་ཡེ་ཤེས་དང་ཡེ་ནས་དབྱེར་་་་་
མེད་པས་སྤྲོས་པའི་གྲྭ་ཟུར་ཐམས་ཅད་དང་བྲལ་པའི་སྤྲོས་བྲལ་ཐིག་ལེ་ཉག་གཅིག་
ཏུ་གནས་པ་དེའི་ཀློང་དུ་འཁོར་འདས་གཉིས་ཀྱིས་བསྡུས་པའི་ཆོས་ཐམས་ཅད་མ་་་
སྤངས་ལ་མ་བཙལ་བར་ཡེ་ནས་རྫོགས་ཤིང་ལྷུན་གྱིས་གྲུབ་པར་བསྟན་པ་སྟེ། མདོར་
ན་ཀ་དག་དང་ལྷུན་གྲུབ་དབྱེར་མེད་པའི་གནས་ལུགས་རང་བྱུང་གི་ཡེ་ཤེས་བཅོས་་་་
བསྒྱུར་སྤང་བླང་དང་བྲལ་བ་དེའི་ཀློང་ན་ཆོས་ཐམས་ཅད་མ་འདྲེས་ཡོངས་སུ་རྫོགས་
པས་བྱར་མེད་རྫོགས་པ་ཆེན་པོའི་རང་བཞིན་དུ་སྟོན་པའི་ཚིག་ཡིན་ལ། ཡོ་ག་ཞེས་
པ་ནི་ཐེག་པ་གཞན་ཀུན་ལས་ཀྱང་ཆོས་ཉིད་ཀྱི་དོན་ལ་བློ་ཤིན་ཏུ་རྣལ་དུ་འབྱོར་བའི་
དོན་ཡིན་པས་ན་ཐེག་པ་ཐམས་ཅད་ཀྱི་ཡང་རྩེ་རྫོགས་པ་ཆེན་པོ་ཞེས་པའི་ཚིག་དོན་
ཡིན་པས་ན་དེ་ལ་ཚིག་གི་དོན་གྱི་བཤད་པ་ཞེས་བྱའོ། །དེ་ཡང་ཀློང་ཆེན་ར་་་་་
- 361 -



ལེའུ་ཉི་ཤུ་རྩ་དགུ་པ།
འབྱམས་ལས། གཅིག་རྫོགས་ཀུན་རྫོགས་སྐྱོན་ཡོན་མཐའ་དག་རྫོགས། །རྫོགས་
པ་ཆེན་པོ་ཨ་ཏི་ཀུན་གྱི་ཕུད། །དབྱིངས་རིག་ཏི་ལར་གང་ལ་དབྱེ་བསལ་མེད། །ས་
དང་ལམ་དང་ཐེག་པའི་བྱེ་བྲག་ཀུན། །མ་འདྲེས་ཡོངས་རྫོགས་ཐིག་ལེ་གཅིག་གི་
རྒྱན། །ཐིག་ལེ་གཅིག་ལ་དབྱེ་བསལ་ངང་གིས་བྲལ། །མི་འགྱུར་བསྟན་པའི་ཀློང་ན་
བདེ་བར་བཞུགས། །བྱ་བྲལ་བདེ་བ་ཁ་ཡན་ཀློང་ན་བདེ། །ཀུན་ཀྱང་རོ་གཅིག་མཉམ་
པའི་དབྱིངས་སུ་གྲོལ། །སྐྱེས་མེད་རོལ་བ་ཀུན་ཆུབ་ཆེན་པོ་ཨ། །ཐེག་དགུ་མ་འདྲེས་
མ་སྤངས་རྫོགས་པས་ཏི། །གོང་ན་གཞན་མེད་སྤྱི་དཔལ་ཆེན་པོར་ཐེག །ཞེས་སོ། །
གཉིས་པ་ནི། དེ་ལྟ་བུའི་ཐེག་པ་ཐམས་ཅད་ཀྱི་རྩེ་རྒྱལ་ཨ་ཏི་ཡོ་གའམ་ཤིན་
ཏུ་རྣལ་འབྱོར་རྫོགས་པ་ཆེན་པོའི་དོན་གཉིས་སུ་གྲུབ་པ་མེད་པ་རང་བྱུང་གི་ཡེ་ཤེས་་
དེ་ལ། སྒྲུབ་བྱེད་རྒྱུ་དང་བསྒྲུབ་བྱའི་འབྲས་བུ་གཉིས་ཀ་ཡོད་དོ་ཟེར་ནས་སྨྲ་བར་བྱེད་
ཅིང་རྒྱུ་འབྲས་བླང་དོར་གྱི་ཚུལ་ལ་རྩོལ་བསྒྲུབ་བྱེད་པ་དེ་ནི་བྱར་མེད་རྫོགས་པ་ཆེན་
པོའི་གཉིས་མེད་བློ་ལས་འདས་པའི་ཡེ་ཤེས་དེ་ཉིད་ཇི་བཞིན་པར་རྟོགས་པའི་དོན་
དང་མི་ལྡན་ཏེ། ཀློང་ཆེན་རབ་འབྱམས་ལས། རྣམ་པར་དག་པའི་ཆོས་ཉིད་ལ། །རྒྱུ་
འབྲས་རྫས་སུ་རྟོགས་པ་ནི། །གྲུབ་མཐའ་ངན་པས་བཅིང་བ་སྟེ། །འཁྲུལ་བས་དོན་
ལས་གོལ་བའི་ཕྱིར། །བསྟན་ཞིང་བརྗོད་པར་རབ་ཏུ་དཀའ། །ཞེས་གསུངས་པ་ལྟར་
དང༌། དེ་བཞིན་དུ་རིག་སྟོང་གཉིས་སུ་མེད་པའི་ཡེ་ཤེས་དེ་ཉིད་སྣང་སྟོང་གང་གི་ཕྱོགས་
སུ་མ་ལྷུང་བས་སྨྲ་བསམ་བརྗོད་པ་ཐམས་ཅད་དང་བྲལ་བ་སྤྲོས་བྲལ་བློ་ལས་འདས་
པའི་རང་བཞིན་ཡིན་པ་ལ། དོན་དམ་སྟོང་པ་ཉིད་དང་ཀུན་རྫོབ་སྣང་བ་གཉིས་སུ་
བདེན་གཉིས་སོ་སོར་ཕྱེ་ཞིང་སྨྲ་བར་བྱེད་ན། དེ་ཡང་ཀུན་རྫོབ་ཏུ་ཡོད་པར་སྒྲོ་འདོགས་
པ་དང་། དོན་དམ་དུ་མེད་པར་སྐུར་བ་འདེབས་པའི་ཚིག་ཙམ་ཡིན་ཏེ་གནས་ལུགས་
བརྗོད་དུ་མེད་པའི་དོན་ཇི་བཞིན་པའི་ཐོག་ཏུ་མ་ཕེབ་པའི་ཕྱིར་རོ། །
རྒྱུ་མཚན་དེས་ན་དེ་ལྟར་སྨྲ་ཞིང་བརྗོད་པར་བྱེད་པའི་གང་ཟག་དེ་ཡིས་རྒྱུ་འབྲས་སྒྲོ་
- 362 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྐུར་ལ་སོགས་པ་སྤྲོས་པའི་མཐའ་ཐམས་ཅད་དང་བྲལ་བས་གཉིས་སུ་མེད་པའི་ཡེ་
ཤེས་སོ་སོར་རང་རིག་པ་ཡི་དོན་རྟོགས་པ་མེད་དོ། །ཞེས་པ་སྟེ། ཉ་མོ་བག་ལ་ཉལ་
བའི་རྒྱུ་ལས། ཨ་ཏི་ངེས་མེད་ཐེག་པའི་སྙིང་པོའི་རང་བཞིན་འདི། །སུས་ཀྱང་དཔག་
པར་ནུས་པ་མ་ཡིན་བདེན་གཉིས་ཡེ་ནས་མེད། །བདེན་པ་གཉིས་འདོད་པ་ནི་འདི་ན་
ག་ན་ཡོད་དེ་ཡེ་ནས་མེད་པ་ཡིན། །བདེན་དང་གཏན་ཚིག་རྗེས་སུ་དཔག་པ་ཡིས། །
ཡ་མཚན་རྨད་ཀྱི་ཆོས་འདི་རྟོགས་པར་ནུས་པ་ག་ལ་ཡོད། །འཁོར་བ་མྱ་ངན་འདས་
མེད་ཐིག་ལེ་ཆེན་པོའི་ཀློང་། །ཞེས་གསུངས་པ་ལྟར་རོ། །གསུམ་པ་རྣལ་བཞག་གཅིག་
ཏུ་དོན་བསྡུ་བ་ནི། དེ་ལྟར་རྫོགས་ཆེན་ཨ་ཏིའི་དགོངས་པ་མ་བཅོས་ལྷུན་གྲུབ་ཆེན་པོ་
རྣལ་བཞག་གཅིག་ཏུ་བསྟན་པ་དེ་བཞིན་དུ། དུས་གསུམ་དུ་གཤེགས་ཤིང་བྱོན་པའི་
སངས་རྒྱས་རྣམས་ཀྱི་རྟོགས་དོན་བླ་ན་མེད་པ་ཡང་། རྒྱུ་འབྲས་བླང་དོར་བདེན་་་་
གཉིས་སོགས་སུ་མ་མཐོང་བར་གཉིས་མེད་ཆོས་སྐུ་ཆེན་པོ་སྤྲོས་བྲལ་དུ་མི་ནུབ་རྒྱལ་
མཚན་གྱི་ལེའུ་འདི་ཉིད་བསྟན་པའི་ཕྱིར་དུ་དེ་ནས་ཞེས་སྨོས་ཏེ། རྒྱུ་མཚན་གང་གིས་
ན་བརྗོད་བྱ་སྔ་མ་སྔ་མ་ལ་བརྟེན་ནས་ཕྱི་མ་ཕྱི་མ་འབྱུང་ཞིང་རྗོད་བྱེད་ཀྱི་ཚིག་ཀྱང་་་་
སྔ་མ་བརྗོད་ཟིན་ནས་ཕྱི་མ་འབྱུང་དགོས་པའི་ཕྱིར་ཏེ། མདོ་བཅུ་ལས། དེ་ནས་དེ་
ཡང་དེ་ལས་གསུམ། རྒྱུ་འབྲས་བསྟན་པའི་འགྲེལ་པའོ། །ཞེས་སོ། །དེས་ན་འདིར་
བར་གྱི་གསལ་བྱེད་དུ་བསྟན་པས་གཞན་རྣམས་སུ་ཡང་དེས་འགྲེ་བར་བྱའོ། །
དེ་ལ་གང་ཞིག་སྟོན་པར་མཛད་པ་པོ་ནི་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་
ཞེས་བྱེད་ཚིག་དང་བཅས་པས། གང་ལ་བསྟན་པའི་ཡུལ་ནི། རིན་པོ་ཆེ་རྒྱས་པའི་
རྒྱུད་ལས། ཉི་མའི་སྙིང་པོ་ཟེར་དང་འོད་དུ་གནས། །འོད་དང་ཟེར་ནི་སྙིང་པོས་
བསྡུས་པ་སྟེ། །རྡོ་རྗེ་སེམས་དཔའ་ཉིད་ཀྱང་དེ་བཞིན་གནས། །ཞེས་པ་ལྟར་སྡུད་པ་
པོ་རྡོ་རྗེ་སེམས་དཔའ་ཉིད་ནི་ཉི་མ་དང་ཟེར་གྱི་ཚུལ་དུ་ཀུན་བྱེད་བྱང་ཆུབ་སེམས་ཀྱི་
རྩལ་ལས་སྙིང་པོའི་ཚུལ་དུ་རང་ཤར་བ་ཡིན་པས་ན་ཉིད་ཀྱི་སྙིང་པོ་སེམས་དཔའ་རྡོ་
རྗེ་ལ་ཞེས་ཆེད་དོན་གྱི་སྒྲ་སྦྱར་བའོ། །དེ་ལ་གང་ཞིག་བསྟན་པར་བྱ་བའི་དོན་ནི་སེམས་
- 363 -



ལེའུ་ཉི་ཤུ་རྩ་དགུ་པ།
དཔའ་རྡོ་རྗེ་ཉིད་ཀྱི་རང་བཞིན་ལས་གཞན་དུ་ཅི་ཡང་མེད་དེ། གང་གི་ཕྱིར་ན་སྣང་
སྲིད་འཁོར་འདས་ཀྱི་ཆོས་ཐམས་ཅད་རྡོ་རྗེ་སེམས་དཔའི་རང་བཞིན་ལས་མ་འདས་
པའི་ཕྱིར་ཏེ། དེ་ཉིད་ལས། སྣང་ཚད་ཐམས་ཅད་རྡོ་རྗེ་སེམས་དཔའི་སྐུ། །སྒྲ་རྣམས་
ཐམས་ཅད་རྡོ་རྗེ་སེམས་དཔའི་གསུངས། །དྲན་རྟོག་ཐམས་ཅད་རྡོ་རྗེ་སེམས་དཔའི་
ཐུགས། །ཡང་དག་རྫོགས་པའི་སངས་རྒྱས་ཐམས་ཅད་ནི། །རྡོ་རྗེ་སེམས་དཔའ་ཉིད་
ལས་བྱུང་བ་སྟེ། །རྡོ་རྗེ་སེམས་དཔའ་ཆེ་ཞེས་རྟོགས་པས་ན། །རྫོགས་པའི་འབྲས་བུ་
འདི་ལས་བྱུང་། །འདི་ལས་མ་རྟོག་སངས་རྒྱས་མེད་པའོ། །ཞེས་སོ། །
རྒྱུ་མཚན་དེས་ན་འདི་ལྟར་ཡུལ་སེམས་གཉིས་ཀྱིས་བསྡུས་པའི་ཆོས་འདི་ཐམས་
ཅད་ལ། སྟོན་པ་ཀུན་ཏུ་བཟང་པོ་ཡབ་ཡུམ་དང་སྡུད་པ་པོ་རྡོ་རྗེ་སེམས་དཔའ་གཉིས་
བྱ་བྱེད་རྩོལ་བ་ལ་ལྟོས་པ་མེད་པར་ཡེ་ནས་ལྷུན་གྱིས་རྫོགས་པ་ཡིན་ཞིང་། དེ་ལྟ་བུའི་
རང་བཞིན་དུ་ཡེ་ནས་སངས་རྒྱས་པ་ཡིན་པར་སྟོན་པས་ན་བྱ་མེད་རྫོགས་པའི་ལུང་
ཞེས་གསུངས་ཏེ། ཡང་དེ་ཉིད་ལས། ལུས་ངག་ཡིད་ལ་ཀུན་བཟང་ཡབ་ཡུམ་དང་། །
རྡོ་རྗེ་སེམས་དཔའ་དངོས་སུ་རྫོགས་པ་སྟེ། །གསལ་བའི་རྣམ་པར་ཤེས་པ་ཀུན་ཏུ་
བཟང་མོ་སྟེ། །དེ་ཡི་ཡུལ་དུ་སྣང་བ་ཀུན་ཏུ་བཟང་པོ་ཉིད། །ཕྱི་ནང་གཉིས་སུ་བསྡུས་
ནས་འཛིན་པ་རྡོ་རྗེ་སེམས། །མིག་གི་རྣམ་པར་ཤེས་པ་ཀུན་ཏུ་བཟང་མོ་ལ། །དེ་ཡི་
ཡུལ་དུ་སྣང་བ་ཀུན་ཏུ་བཟང་པོ་ཉིད། །མིག་གི་དབང་པོ་རྡོ་རྗེ་སེམས་དཔའ་འོ། །
རྣ་བའི་རྣམ་ཤེས་ཀུན་ཏུ་བཟང་མོ་ལ། །དེ་ཡི་ཡུལ་སྒྲ་ཀུན་ཏུ་བཟང་པོ་ཉིད། །རྣ་བའི་
དབང་པོ་རྡོ་རྗེ་སེམས་དཔའ་འོ། །སྣ་ཡི་རྣམ་ཤེས་ཀུན་ཏུ་བཟང་མོ་ལ། །དེ་ཡི་ཡུལ་
དྲི་ཀུན་ཏུ་བཟང་པོ་འོ། །སྣ་ཡི་དབང་པོ་རྡོ་རྗེ་སེམས་དཔའ་འོ། །ལྕེ་ཡི་རྣམ་ཤེས་ཀུན་
ཏུ་བཟང་མོ་ལ། །དེ་ཡི་ཡུལ་རོ་ཀུན་ཏུ་བཟང་པོ་ཉིད། །ལྕེ་ཡི་དབང་པོ་རྡོ་རྗེ་སེམས་
དཔའ་འོ། །ལུས་ཀྱི་རྣམ་ཤེས་ཀུན་ཏུ་བཟང་མོ་ལ། །ཡུལ་དེའི་རེག་བྱ་ཀུན་ཏུ་བཟང་
པོ་ཉིད། །ལུས་ཀྱི་དབང་པོ་རྡོ་རྗེ་སེམས་དཔའ་འོ། །ཡིད་ཀྱི་རྣམ་ཤེས་ཀུན་ཏུ་བཟང་
- 364 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མོ་ལ། །དེ་ཡི་ཡུལ་ཆོས་ཀུན་ཏུ་བཟང་བོ་ཉིད། །ཡིད་ཀྱི་དབང་པོ་རྡོ་རྗེ་སེམས་དཔའ་
འོ། །ཕྱི་ཡི་ཡུལ་རྣམས་སྣང་ལ་རང་བཞིན་མེད། །ནང་གི་ཤེས་པ་གསལ་ལ་རྟོག་པ་
མེད། །དབང་པོ་ལྷུག་པ་རིག་ལ་འཛིན་པ་མེད། །ཕྱི་ནང་བཅོས་སུ་མེད་པ་ལྷུན་གྱིས་
རྫོགས། །ཞེས་པ་ལྟར་རོ། །དེ་ལྟ་བུའི་གདོད་ནས་མངོན་པར་སངས་རྒྱས་པའི་རང་
བཞིན་སྙིང་པོ་བྱང་ཆུབ་སེམས་ཀྱི་ངོ་བོ་འདི་ཉིད་ཡེ་ནས་འཕོ་འགྱུར་དང་བྲལ་ཞིང་་་་
མཚན་མའི་རྣམ་རྟོག་གང་གི་ཡང་འོག་ཏུ་མི་ནུབ་པར་འགྲོ་བ་ཀུན་གྱི་རྒྱུད་ལ་ཡེ་ཤེས་
རང་གསལ་གྱི་ངོ་བོར་རྟག་ཏུ་གནས་ཤིང་། གཟུང་འཛིན་འཁྲུལ་སྣང་གི་གཡུལ་ལས་
རྣམ་པར་རྒྱལ་བས་མི་ནུབ་པའི་རྒྱལ་མཚན་ཞེས་གསུངས་ཏེ། ཐིག་ལེ་ཀུན་གསལ་
ལས། རིག་པའི་ཡེ་ཤེས་འབྱུང་བ་ལས་འདས་པའི་རང་གདངས། འོད་ལས་འདས་་་་
པའི་ཡེ་ཤེས། ཡིད་ལས་འདས་པའི་ཤེས་རབ། དུས་ཐམས་ཅད་དུ་སྐྱེ་འགགས་དང་
ནུབ་པ་མེད་པར་གནས་པ་ནི་ནམ་མཁའ་ཁྱབ་པ་མེད་པའི་གདངས་ཅན་ཏེ་རྒྱལ་མཚན་
གྱི་རྩེ་མོ་ལྟ་བུའོ། །ཞེས་དང་། བདེ་བ་ཕྲ་བཀོད་ལས། བདེ་བའི་ཀློང་ན་གནས་པས་
སྡུག་བསྔལ་བྲལ་བ་ཡིན། །འབྲས་བུ་ཆོས་སྐུར་གྲུབ་པས་མཚོན་པ་མྱ་ངན་འདས། །
ཡེ་བརྡལ་འབྲས་བུ་ཡིན་པས་ཆོས་སྐུ་གྲུབ། །བལྟ་བར་བསྟན་པས་ཡེ་ནས་གོས་པ་
མེད། །སྣང་བ་རང་ལ་ཤར་བས་སེམས་ལ་ནུབ་པ་མེད། །མི་ནུབ་རྒྱལ་མཚན་རྩེ་རུ་
ཕྱིན་ན་ལྟུང་བ་མེད། །ཅེས་དང་། བང་མཛོད་འཕྲུལ་ལྡེ་ལས། གཅིག་དང་དུ་མར་
བགྲང་དུ་མེད་པའི་ཕྱིར། །ཐིག་ལེ་ཉག་གཅིག་ཡིན་པར་ཡིད་ཀྱང་ཆེས། །དུས་གསུམ་
འཕོ་འགྱུར་མེད་པའི་ཕྱིར། །མི་ནུབ་རྒྱལ་མཚན་ཡིན་པར་ཡིད་ཀྱང་ཆེས། །ཞེས་སོ། །
དེ་ལྟར་བརྗོད་བྱ་བྱང་ཆུབ་ཀྱི་སེམས་ཀུན་ཁྱབ་འཕོ་འགྱུར་མེད་པས་གདོད་ནས་་་་་་
བསལ་བཞག་དང་བྲལ་བ་མི་ནུབ་རྒྱལ་མཚན་གྱི་རང་བཞིན་དུ་གནས་པ་དེ། མངོན་
སུམ་ཐད་དྲངས་སུ་སྟོན་པའི་རྗོད་བྱེད་ཀྱི་གཞུང་གསང་ཆེན་ཨ་ཏི་ཡོ་གའི་བསྟན་པ་
འདི་ཉིད་ཀྱང་ཆོས་སྐུའི་བསྟན་པ་ཡིན་པས། དུས་གསུམ་ཀུན་ཏུ་མི་ནུབ་པར་གནས་
ཤིང་འོག་མའི་ཐེག་པ་ཀུན་ལས་རྒྱལ་མཚན་གྱི་རྩེ་མོའི་ཏོག་ལྟར་མཐོ་ཞིང་ཆེ་བས་་་་
- 365 -



ལེའུ་ཉི་ཤུ་རྩ་དགུ་པ།
ན་རྗོད་བྱེད་ཀྱི་ཆོས་ལ་ཡང་དེ་ལྟར་དུ་བརྗོད་དེ། འཁོར་བ་རྩད་གཅོད་ཀྱི་རྒྱུད་ལས།
རྫོགས་ཆེན་ཨ་ཏིའི་བསྟན་པ་ནི། །མི་ནུབ་ནུབ་པར་མི་འགྱུར་རོ། །དོན་ལ་འགྱུར་བ་
མེད་པའི་ཕྱིར། །ཡིད་བཞིན་ནོར་བུའི་རྒྱལ་མཚན་རྩེ། །ཞེས་སོ། །
དེས་ན་དེ་ལྟ་བུའི་མཚན་གྱི་ཆེ་བ་དང་ལྡན་པའི་བྱ་བྲལ་རྫོགས་པ་ཆེན་པོའི་དོན་འདི་
གསུངས་སོ་ཞེས་པ་སྟེ། དེ་ཡང་ཇི་ལྟར་ན་ཀྱེ་སེམས་དཔའ་རྡོ་རྗེ་ཁྱོད་ཉོན་ཅིག་ཅེས།
འདིར་རྒྱལ་བ་རང་སྣང་གི་དཀྱིལ་འཁོར་དུ་ཉིད་ལས་མི་གཞན་པའི་འཁོར་ལ་དགོངས་
བརྒྱུད་བྱིན་རླབས་ཀྱི་ཚུལ་དུ་གསུངས་པ་ལ། ཉན་བྱ་ཉན་བྱེད་གཉིས་མེད་ཅིང་ཉན་
པར་བསྐུལ་ཡང་མི་དགོས་མོད། །འོན་ཀྱང་གཞུང་གོང་འོག་གི་སྐབས་ཀུན་ཏུ་འདི་
ལྟར་ཉན་པར་བསྐུལ་བའི་ཚིག་བྱུང་བ་རྣམས་ཕྱི་རབ་རྗེས་འཇུག་རྣམས་ཀྱིས་སྣོད་་་་
ཀྱི་སྐྱོན་དང་བྲལ་བར་ཉན་དགོས་ཚུལ་བསྟན་པ་ཡིན་ནམ་སྙམ་མོ། །དེ་ལྟར་ཉན་པར་
བསྐུལ་ནས་གང་ཞིག་བསྟན་པར་བྱ་ན་གོང་དུ་སྨོས་པ་ལྟར་སེམས་དཔའ་རྡོ་རྗེ་ཁྱོད་
ཉིད་ལ་ཉིད་ཀྱི་ཞེས་ངེས་བཟུང་གི་སྒྲ་སྦྱར་ཏེ། དོན་དུ་སེམས་དཔའ་རྡོ་རྗེ་རང་་་་
རོང་བཞིན་གཞི་རྫོགས་ལྷུན་གྲུབ་ཆེན་པོ་ཆོས་ཉིད་བྱ་རྩོལ་དང་བྲལ་བའི་དོན་དེ་
བསྟན་པར་བྱའོ། །དེ་ལ་རྡོ་རྗེ་སེམས་དཔའ་ཉིད་ཀྱི་རང་བཞིན་གང་ཡིན་པ་ནི་སྟོན་
པ་ཀུན་བྱེད་རྒྱལ་པོ་ང་ཉིད་ཡིན་ཏེ་ཞེས་བྱང་ཆུབ་སེམས་ཀྱི་ངོ་བོ་དང་། དེའི་གདངས་
འགག་པ་མེད་པའི་རྩལ་གྱི་ཆ་གཉིས་ཐ་དད་མེད་པར་དབྱེར་མེད་དུ་བསྟན་པ་ཡིན་
ལ༑ འོ་ན་ཀུན་བྱེད་རྒྱལ་པོ་ཉིད་ནི་གང་ཡིན་ཞེ་ན་ཀུན་བྱེད་ང་ནི་བསྒོམ་བསྒྲུབ་རྩོལ་
བ་ལ་མ་ལྟོས་པར་ཡེ་ནས་སྐྱོན་ཀུན་ཟད་ཡོན་ཏན་ཀུན་ལྡན་གྱི་བདག་ཉིད་དུ་མངོན་
པར་བྱང་ཆུབ་པའི་ངོ་བོ་སེམས་ཉིད་རང་བྱུང་གི་ཡེ་ཤེས་འདི་ཉིད་ཡིན་ནོ་ཞེས་པ་སྟེ།
ཚུལ་འདིས་ནི་སེམས་དཔའ་རྡོ་རྗེ་ཉིད་ལ་ཉིད་ཀྱི་རང་བཞིན་བྱ་རྩོལ་བྲལ་བའི་དོན་་་་
ཞིག་བསྟན་པ་ལྟ་བུ་ཁོ་ནར་གོ་བར་མི་བྱ་བར་འགྲོ་བ་ཀུན་ལ་རང་རང་གི་སེམས་ཀྱི་་
ཆོས་ཉིད་གསལ་རིག་འགག་པ་མེད་པ་སྤྲོས་བྲལ་རང་བྱུང་གི་ཡེ་ཤེས་ཞིག་རང་ཆས་
- 366 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལྷུན་གྲུབ་ཏུ་ཡོད་པ་འདི་ལས་གཞན་དུ་རྫོགས་ཆེན་རྩོལ་སྒྲུབ་བྲལ་བའི་དགོངས་པ་
ཀུན་བྱེད་བྱང་ཆུབ་ཀྱི་སེམས་ཞིག་མེད་པར་ངོ་རང་ཐོག་ཏུ་སྤྱད་པ་ཡིན་པར་ཤེས་པར་
བྱ་སྟེ། ཅིའི་ཕྱིར་ན་སེམས་ཅན་རྣམས་ལས་གཞན་ན་སེམས་དཔའ་རྡོ་རྗེ་ཞིག་མེད་་་་
པར་གསུངས་ཤིང་། སེམས་དཔའ་རྡོ་རྗེ་རང་བཞིན་ནི་ཀུན་བཟང་ཆོས་སྐུའི་སྟོན་པ་་
ཀུན་བྱེད་བྱང་ཆུབ་ཀྱི་སེམས་འདི་ཉིད་ཡིན་པར་བསྟན་པའི་ཕྱིར་ཏེ། མདོ་བཅུ་ལས།
རྡོ་རྗེ་སྙིང་པོའི་སེམས་དཔའ་ཁྱོད། །ཀུན་གྱི་རང་བཞིན་ཁྱོད་ཡིན་པས། །སེམས་ཉིད་
ཀུན་ཏུ་བཟང་པོ་འདི། །ཁྱོད་ཀྱིས་ཀུན་ལ་བསྟན་དུ་གསོལ། །ཞེས་པས་བསྟན་པ་
ལྟར་ལ། བྱང་ཆུབ་སེམས་ཀྱི་ཡིན་ལུགས་སམ་རང་བཞིན་ནི་འཆད་འགྱུར་གྱི་དོན་
འདི་ལྟ་བུའོ་ཞེས་རྒྱས་བཤད་ཀྱི་སྐབས་ལ་བསྙེགས་པ་སྟེ། མདོར་ན་ཆོས་ཐམས་་་
ཅད་སེམས་དཔའ་རྡོ་རྗེའི་རང་བཞིན་ཡིན་ཞིང་སེམས་དཔའ་རྡོ་རྗེ་ཉིད་ནི་ཀུན་བྱེད་་་
རྒྱལ་པོ་བྱང་ཆུབ་ཀྱི་སེམས་ལས་གཞན་དུ་མེད་པའི་རྒྱུ་མཚན་དེས་ན་བྱང་ཆུབ་ཀྱི་་་
སེམས་ཀུན་བྱེད་རྒྱལ་པོ་དེས་བྱང་ཆུབ་སེམས་ཀྱི་གནས་ལུགས་གདོད་ནས་འཕོ་་་
འགྱུར་བྲལ་བའི་ཆོས་ཉིད་གཉིས་སྣང་གི་སྒྲིབ་པ་མེད་པས་མི་ནུབ་པའི་རྒྱལ་མཚན་
སྟེ། དེ་ཉིད་རྒྱུ་འབྲས་རྩོལ་སྒྲུབ་ལས་འདས་པའི་ཡེ་སྟོང་སྤྲོས་བྲལ་ནམ་མཁའ་ལྟ་
བུའི་རང་བཞིན་ལ་ཆེ་བའི་ཡོན་ཏན་ཐམས་ཅད་ལྷུན་རྫོགས་པས་མ་བཙལ་གཞི་ནས་་་
གྲོལ་བའི་ཚུལ་འདི་གསུངས་སོ་ཞེས་མདོར་བསྟན་པའོ། །
གཉིས་པ་རྒྱས་པར་བཤད་པ་ལ་དགུ་སྟེ། ཀུན་གྱི་སྔ་རོལ་ན་གདོད་མའི་ཀུན་བྱེད་
འོད་གསལ་བའི་སེམས་ཉིད་ལ་ལྷུན་གྱིས་གྲུབ་པའི་ཆེ་མདོ། རྒྱུ་འབྲས་རྩོལ་སྒྲུབ་
ལས་འདས་པའི་སེམས་ཉིད་ཇི་བཞིན་ལྷུན་གྲུབ་ཏུ་བཞག་པའི་གལ་མདོ། ཆགས་་
སྡང་དུག་ལྔར་སྣང་བ་མ་སྤངས་ཆོས་ཉིད་དུ་གྲོལ་བས་རྟོག་མེད་མཉམ་ཉིད་དུ་གནས་
པའི་སྤྱོད་མདོ། །གསང་བ་དམ་པ་མཆོག་ཏུ་བསྔགས་ཤིང་ཐེག་པ་གཞན་གྱིས་ལམ་
གྱིས་མི་འགྲུབ་པའི་མཆོག་མདོ། འོད་གསལ་དབྱིངས་ཀྱི་སེམས་ཉིད་ཇི་བཞིན་ཀུན་
ཁྱབ་ཏུ་བསྟན་པས་བཟང་ངན་བླང་དོར་མེད་པའི་དབྱིངས་མདོ། །ཐེག་པ་གཞན་་་་
- 367 -



ལེའུ་ཉི་ཤུ་རྩ་དགུ་པ།
གྱིས་རྩོལ་སྒྲུབ་དམིགས་བཅས་བསྐྱེད་རྫོགས་སུ་བཙལ་བས་ཇི་བཞིན་པའི་ཆོས་ཉིད་་
མི་མཐོང་བའི་ངེས་མདོ། ལྷུན་རྫོགས་ཇི་བཞིན་པར་གནས་པས་རྣལ་དོན་མ་བཙལ་
བར་གྲུབ་པའི་རྣལ་མདོ། གཞི་ལྷུན་གྱིས་གྲུབ་པའི་ཆོས་ཉིད་ལས་སྣང་སྲིད་འཁོར་
འདས་རང་སྣང་དུ་ཇི་ལྟར་བཀོད་ཚུལ་གྱི་གཞི་མདོ། མ་བཅོས་དེ་བཞིན་ཉིད་དུ་བཞག་
པའི་ལམ་ཆེན་ལ་ཐེག་པ་གཞན་གྱི་ལེགས་པའི་ལམ་གྱིས་མི་འགྲུབ་པའི་གྲངས་་་་་
མདོའོ། །དང་པོ་ལ་དྲུག་སྟེ། སེམས་ཉིད་དབྱིངས་ཀྱི་རང་བཞིན་ལ་སྐུ་དང་ཡེ་ཤེས་
འདུ་འབྲལ་མེད་པའི་ཆོས་ཉིད་ཇི་ལྟར་གནས་པ་བསྟན་པས་ཡེ་སངས་རྒྱས་པ་ཆེ་བའི་
མདོ། ཚོར་བ་མཉམ་ཉིད་དུ་གནས་པས་གཉིས་མེད་ཡོན་ཏན་ཏུ་ཡེ་གྲུབ་རིན་ཆེན་
འབྱུང་ལྡན་གྱི་ཆེ་མདོ། རྣམ་ཤེས་གསལ་སྟོང་དུ་ཡེ་གནས་མི་བསྐྱོད་རྡོ་རྗེའི་ཆེ་མདོ།
གཟུང་འཛིན་ཆོས་དབྱིངས་སུ་ཤར་བ་རྣམ་པར་སྣང་མཛད་ཀྱི་ཆེ་མདོ། འདུ་ཤེས་བདེ་
ཆེན་དུ་ཤར་བས་ཀུན་རྟོག་སྣང་མཐར་གྲོལ་བ་ཐབས་ཤེས་གཉིས་མེད་ཀྱི་ཆེ་མདོ།
འདུ་བྱེད་རང་གྲོལ་དུ་སྣང་བས་ཡེ་ནས་བྱ་གྲུབ་ཏུ་ཤར་བ་དོན་ཡོད་གྲུབ་པའི་ཆེ་་་་་
མདོའོ། །
དང་པོ་ནི། མདོ་བཅུ་ལས། མིང་ནི་རྡོ་རྗེ་སེམས་དཔའ་ལ། །དོན་གྱི་རང་བཞིན་སྐྱེ་
བ་མེད། །དཔེ་ནི་ནམ་མཁའ་ལྟ་བུ་སྟེ། །ཆེ་བ་ལྔ་ནི་ཁྱད་པར་འཕགས། །ཞེས་
གསུངས་པ་ལྟར་འདིར་རྡོ་རྗེ་སེམས་དཔའ་ཞེས་པའི་མིང་གིས་འདོགས་ཡུལ་ནི།
གཞུང་འདི་ཉིད་ཀྱི་བརྗོད་བྱའི་སྙིང་པོ་འཁོར་འདས་ཐམས་ཅད་ཀྱི་འབྱུང་གནས་་་་་
གདོད་ནས་སྐྱེ་བ་མེད་པའི་ཆོས་ཉིད་ཁྱབ་གདལ་ཆེན་པོ་རིག་པ་བྱང་ཆུབ་སེམས་ཀྱི་
རང་བཞིན་བྲི་གང་འཕོ་འགྱུར་དང་བྲལ་བ་འདི་ཉིད་སྟེ། ཅིའི་ཕྱིར་ན་འདི་ཉིད་རྒྱུ་་་
རྐྱེན་གང་གིས་ཀྱང་མ་བསྐྱེད་པའི་འདུས་མ་བྱས་པའི་རང་བཞིན་བརྗོད་བྲལ་བློ་ལས་
འདས་པ་ཡིན་སླད་མཚན་རྟོག་གི་སྒྲོས་པས་མི་ཕྱེད་ཅིང་སྐྱེ་འཇིག་གཞོམ་གཞིག་དང་
བྲལ་བས་རྡོ་རྗེ་ཞེས་གསུངས་ལ། སེམས་དཔའ་ནི་ས་ཏཱའི་སྒྲ་ལས་དྲང་ན་བརྟན་་་་
- 368 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
བསྡུས་རྟོགས་གསུམ་ལ་འཇུག་པས། ཆོས་ཐམས་ཅད་ཀྱི་གནས་ལུགས་སྙིང་པོ་བྱང་
ཆུབ་ཀྱི་སེམས་དེ་ནིཐོག་མ་དང་ཐ་མ་མེད་པའི་དུས་སུ་མི་འགྱུར་ཞིང་བརྟན་པ་དང་།
སྣང་སྲིད་འཁོར་འདས་ཐམས་ཅད་དེ་ཉིད་ཀྱི་ཀློང་དུ་གཉིས་མེད་མཉམ་རྫོགས་ཆེན་
པོར་འུབ་ཆུབ་པས་ན་བསྡུས་པ་དང་། གདོད་ནས་མ་རིག་གཟུང་འཛིན་གྱི་མུན་པས་
བསྒྲིབས་པ་མེད་པར་རང་བྱུང་ཡེ་ཤེས་ཆེན་པོའི་ངོ་བོར་འོད་གསལ་འཆར་ནུབ་དང་
བྲལ་བར་གནས་པས་རྟོགས་པ་སྟེ་ཚུལ་དེས་ན་སེམས་དཔའ་ཞེས་གསུངས་ལ། ཡང་
རྣམ་པ་གཅིག་ཏུ་ན་སེམས་ཉིད་འགྱུར་བ་མེད་པ་ནམ་མཁའ་ལྟ་བུའི་རང་བཞིན་གྱི་
ཀུན་ལ་ཁྱབ་ཅིང་གང་གིས་གོས་པ་མེད་པའི་ཕྱིར་ཡང་དེ་སྐད་ཅེས་བརྗོད་དེ། རིན་པོ་
ཆེ་རྒྱས་ཆེན་པོའི་རྒྱུད་ལས། འབྱུང་བའི་སྐུ་ཡི་གནས་ལུགས་ནི། །མི་འགྱུར་བ་ཡི་རྡོ་
རྗེ་སྟེ། །ནམ་མཁའ་ཆེན་པོ་དེ་ཉིད་ཡིན། །ཕྱི་ནང་དབྱེར་མེད་གནས་པས་སེམས། །
གང་གིས་གོས་པར་མ་གྱུར་བ། །དེ་ནི་དཔའ་བོ་ཆེན་པོ་ཡིན། །ཞེས་སོ། །
དེ་ལྟ་བུའི་ཆོས་ཉིད་སྤྲོས་པ་དང་བྲལ་བ་བྱང་ཆུབ་སེམས་ཀྱི་ངོ་བོ་དེ་དངོས་པོ་མཚན་
མའི་ཆོས་སུ་གྲུབ་པ་མེད་བཞིན་ཏུ་ཀུན་ཁྱབ་འཕོ་འགྱུར་དང་བྲལ་བ་ནམ་མཁའ་ལྟར་
གནས་པས་ན་ནམ་མཁའ་ནི་དཔེ་ཡིན་ལ། ཉི་མ་དང་འོད་བཞིན་དུ་སྐུ་དང་ཡེ་ཤེས་
ཐམས་ཅད་བྱང་ཆུབ་སེམས་ཀྱི་ངོ་བོ་ལ་རྟག་ཏུ་འདུ་འབྲལ་མེད་པར་གནས་ཤིང་་་་་
གདོད་ནས་ཡེ་སངས་རྒྱས་པ་ཆེ་བའི་ཡོན་ཏན་དང་ལྡན་པ་སྟེ། དེ་ལ་སྐུ་དང་ཡེ་ཤེས་
ཐམས་ཅད་རྫོགས་ཚུལ་ཡང་། བང་མཛོད་འཕྲུལ་ལྡེ་ལས། བྱང་ཆུབསེམས་ཀྱི་ཆོས་
ཉིད་དེ། །མ་བཅོས་རྣལ་དུ་བཞག་པ་ནི། །དེ་ནི་ཆོས་དབྱིངས་ཡེ་ཤེས་ཡིན། །གསལ་
ལ་རྟོག་པ་མེད་པ་ནི། །དེ་ནི་མེ་ལོང་ཡེ་ཤེས་ཡིན། །སེམས་ལ་དབྱེ་བ་མེད་པ་ནི། །
དེ་ནི་མཉམ་ཉིད་ཡེ་ཤེས་ཡིན། །སྣང་ཚུལ་ཅིར་ཡང་སྣང་བ་ནི། །དེ་ནི་ཀུན་རྟོག་ཡེ་
ཤེས་ཡིན། །སེམས་ཀྱིས་ཀུན་ལ་དབང་བསྒྱུར་བས། །དེ་ནི་བྱ་གྲུབ་ཡེ་ཤེས་ཡིན། །
ཅེས་དང་། མི་གཡོ་རང་བཞིན་གནས་པས་ཆོས་སྐུ་ཡིན། །གསལ་ལ་རྟོག་པ་མེད་པས་
ལོངས་སྐུ་ཡིན། །སེམས་ལ་དབང་ཐོབ་ཅིར་ཡང་བསྒྱུར་ནུས་པས། །དེ་ནི་ཐུགས་རྗེ་
- 369 -



ལེའུ་ཉི་ཤུ་རྩ་དགུ་པ།
སྤྲུལ་པའི་སྐུ། །རང་རིག་མངོན་དུ་གྱུར་བ་ནི། །མངོན་པར་བྱང་ཆུབ་སྐུ་རུ་འདོད། །
གཉེན་པོས་འཕོ་འགྱུར་མེད་པ་ནི། །རྡོ་རྗེ་ལྟ་བུའི་སྐུ་རུ་འདོད། །ཅེས་གསུངས་པ་
ལྟར་ལ། དེ་ལྟར་སྐུ་དང་ཡེ་ཤེས་ཀྱི་ངོ་བོར་སངས་རྒྱས་པའི་ཚུལ་ཀྱང་ཆེ་བ་རྣམ་པ་
ལྔའི་ཚུལ་གྱིས་ཏེ། ཀློང་ཆེན་ལས། སེམས་ཉིད་ཀློང་ཆེན་ཡངས་པ་རུ །འཁོར་
འདས་མ་ལུས་ཆོས་སོ་ཅོག །ཆེ་བ་ལྔ་རུ་མངོན་སངས་རྒྱས། །ཞེས་གསུངས་པ་དེ་ལ་
ཡང་ཐེག་པ་སོ་སོ་ལ་ལྟོས་པའི་གནས་སྐབས་འགྱུར་བའི་ཆེ་བ་དང་། མཐར་ཐུག་ལྷུན་
གྱིས་གྲུབ་པའི་ཆེ་བ་གཉིས་སུ་ཡོད་དེ། ཀུན་གསལ་ལས། གནས་སྐབས་འགྱུར་བའི་
ཆེ་བ་རྣམས། །ཐེག་པ་སོ་སོའི་ཆེ་བ་ཡིན། །མཐར་ཐུག་ཆེ་བ་རྣམ་པ་ལྔ། །ཡེ་ནས་
འདུ་འབྲལ་མེད་པ་ཡི། །ཞེས་གསུངས་པ་ལྟར་གཉིས་ལས་འདིར་བཤད་པ་ནི་བྱང་
ཆུབ་ཀྱི་སེམས་ལ་ལྡོག་པས་དབྱེ་བ་ཙམ་ལས་དོན་ལ་ཡེ་ནས་འདུ་འབྲལ་མེད་པའི་་
རྫོགས་པ་ཆེན་པོའི་མཐར་ཐུག་གི་ཆེ་བ་རྣམ་པ་ལྔ་མ་བཙལ་ལྷུན་གྱིས་གྲུབ་པར་སྟོན་
པ་སྟེ། བང་མཛོད་འཕྲུལ་ལྡེ་ལས། མངོན་པར་སངས་རྒྱས་ཆེ་བ་ནི། །སྤྲོས་པ་མེད་
པའི་བྱང་ཆུབ་སེམས། །སྣང་སྲིད་ཀུན་ལས་ཁྱད་པར་འཕགས། །ཨ་ཏི་ཡོ་གའི་ཆེ་བར་
བཤད། ། ཆོས་དབྱིངས་སངས་རྒྱས་ཆེ་བ་ནི། །ཐམས་ཅད་འབྱུང་བའི་བྱང་ཆུབ་
སེམས། །འབྱུང་གནས་ཀུན་ལས་ཁྱད་པར་འཕགས། །ཨ་ཏི་ཡོ་གའི་ཆེ་བར་བཤད། །
བདག་ཉིད་སངས་རྒྱས་ཆེ་བ་ནི། །ལྷུན་གྱིས་གྲུབ་པའི་བྱང་ཆུབ་སེམས། །རྩོལ་སྒྲུབ་
ཀུན་ལས་ཁྱད་པར་འཕགས། །ཨ་ཏི་ཡོ་གའི་ཆེ་བར་བཤད། །དེ་ཉིད་སངས་རྒྱས་ཆེ་
བ་ནི། །མ་ནོར་བ་ཡི་བྱང་ཆུབ་སེམས། །གཏན་ཚིག་ཀུན་ལས་ཁྱད་པར་འཕགས། །
ཨ་ཏི་ཡོ་གའི་ཆེ་བ་ཡིན། །སངས་རྒྱས་ མེད་པའི་ཆེ་བ་ནི། །སྒོ་སྐུར་བྲལ་བའི་བྱང་
ཆུབ་སེམས། །བསམ་བརྗོད་ཀུན་ལས་ཁྱད་པར་འཕགས། །ལ་བཟླ་བ་ཡི་ཆེ་བ་ཡིན། །
ཞེས་པ་ལྟར་རོ། ། །
དེ་བཞིན་དུ་བྱང་ཆུབ་ཀྱི་སེམས་དེ་ཉིད་བཟང་ངན་བླང་དོར་སོགས་ཀྱི་གཉིས་ཆོས་སུ་
370 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མ་གྲུབ་པར་དུས་དང་རྣམ་པ་ཀུན་ཏུ་དག་པ་ཉག་གཅིག་གི་རང་བཞིན་དུ་གནས་
པས་ཀུན་ཏུ་བཟང་པོ་ཡིན་པ་དང་། ཆོས་ཐམས་ཅད་བྱུང་ཡང་དེ་ལས་བྱུང་ལ་གནས་
ཀྱང་དེ་ལ་གནས་པས་ཀུན་ཏུ་བཟང་མོ་ཡིན་པ་དང་། དེ་ལ་གཟུང་འཛིན་མཚན་
མའི་སྤྲོས་པ་གང་ཡང་མེད་པས་གཉིས་སུ་མེད་པ་ཡིན་པ་སྟེ་ཡིན་པ་གསུམ་གྱི་ཚུལ་དུ་
གནས་པས་ཀུན་ཏུ་བཟང་པོ་ཞེས་སྨོས་ཏེ། མདོ་བཅུ་ལས། ཆོས་ཉིད་བྱང་ཆུབ་
སེམས་དེ་ལ། །བཟང་ངན་བླང་དོར་མེད་པའི་ཕྱིར། །ཀུན་ཏུ་བཟང་པོ་ཡིན་པར་
བཤད། །ཆོས་ཉིད་བྱང་ཆུབ་སེམས་དེ་ལ། །ཐམས་ཅད་འདུས་ཤིང་འབྱུང་བའི་ཕྱིར།
།ཀུན་ཏུ་བཟང་མོ་ཡིན་པར་བཤད། །ཆོས་ཉིད་བྱང་ཆུབ་སེམས་དེ་ལ། །གཟུང་
འཛིན་སྤྲོས་པ་མེད་པའི་ཕྱིར། །གཉིས་སུ་མེད་པ་ཡིན་པར་བཤད། །ཅེས་གསུངས་
ལ༑ ཡང་ན་ཀུན་ཞེས་པ་མ་འདྲེས་པ་དང་ཡོངས་སུ་རྫོགས་པའི་ཆོས་ཐམས་ཅད་སྟེ།
དེ་ལ་མ་འདྲེས་པ་ནི་ཆོས་ཅན་སྣ་ཚོགས་སུ་སྣང་བ་དང་། ཡོངས་སུ་རྫོགས་པ་ནི་དེ་
ཐམས་ཅད་ཆོས་ཉིད་གཅིག་གི་རང་བཞིན་དུ་མི་གཉིས་པའི་དོན་ཏེ། སྔ་མ་ལས། ཆོས་
ཅན་ཕྱོགས་ནས་མ་འདྲེས་པ། །ཆོས་ཉིད་ཕྱོགས་སུ་ཡོངས་སུ་རྫོགས། །བསམ་དབང་
ཕྱོགས་ནས་མ་འདྲེས་པ། །དངོས་དབང་ཕྱོགས་སུ་ཡོངས་སུ་རྫོགས། །ཀུན་རྫོབ་
ཕྱོགས་ནས་མ་འདྲེས་པ། །དོན་དམ་ཕྱོགས་སུ་ཡོངས་སུ་རྫོགས། །འཁྲུལ་རྟོག་ཕྱོགས་
ནས་མ་འདྲེས་པ། །གཉིས་མེད་ཡེ་ཤེས་ཡོངས་སུ་རྫོགས། །བརྒྱད་ཀྱི་ལྟ་སྤྱོད་མ་འདྲེས་
པ། །ཨ་ཏི་ཡོ་གར་ཡོངས་སུ་རྫོགས། །ཅེས་པ་ལྟར་ལ།
དེས་ན་ཆོས་ཅན་སྣ་ཚོགས་སུ་སྣང་བ་དེ་དག་ཐམས་ཅད་ལ་ངན་ཅིང་དོར་པར་བྱ་བ་
ཅུང་ཟད་ཀྱང་མེད་པར་རྟག་ཏུ་བྱང་ཆུབ་སེམས་ཀྱི་ངོ་བོར་སངས་རྒྱས་པ་ཡིན་པས་ན་
བཟང་པོ་སྟེ། ཡེ་ཤེས་ནམ་མཁའ་དང་མཉམ་པའི་རྒྱུད་ལས། ཀུན་ནི་འཁོར་འདས་
ཆོས་རྣམས་ལ། །བཟང་ནི་ཡེ་ཤེས་ཆོས་སྐུར་འཆར། །པོ་ནི་རོལ་བ་སྣ་ཚོགས་འབྱུང་། །
ཞེས་སོ། །དེ་ལྟར་བྱང་ཆུབ་སེམས་ཀྱི་ཀློང་དུ་ཆོས་ཐམས་ཅད་མ་འདུས་པ་མེད་པར་
ཡེ་ནས་འདུས་ཤིང་རྫོགས་པ་ཡིན་ན་ཡང་། དཔེར་ན་སྣོད་བཅུད་ཐམས་ཅད་ནམ་
- 371 -



ལེའུ་ཉི་ཤུ་རྩ་དགུ་པ།
མཁའི་ཀློང་དུ་རྫོགས་ཀྱང་དེ་ལ་དོག་ཅིང་མི་ཤོང་བ་མེད་པ་བཞིན་དུ་བྱང་ཆུབ་སེམས་
ཀྱི་ཀློང་དུ་མི་ཤོང་བ་མེད་པར་ཤིན་ཏུ་ཡངས་པ་སྟེ་ཆོས་ཐམས་ཅད་ཀྱི་འབྱུང་གནས་
ཆོས་ཀྱི་དབྱིངས་གདོད་ནས་སྐྱེ་བ་མེད་པ་ཡིན་པས་ཏེ། རིག་པ་རང་ཤར་ལས། མི་
འགག་རོལ་བའི་ཆོས་ཉིད་ལས། །ཀུན་བཟང་ཡངས་པའི་དབྱིངས་ཉིད་ཤར། །་
དགོངས་པ་ཤེས་རབ་ཆེན་པོའི་དབྱིངས། །འཛིན་པའི་ཆོས་ཉིད་ཆགས་པ་མེད། །རྟོག་
མེད་སྨྲ་བསམ་ཡུལ་ལས་འདས། །དཔེར་ན་ནམ་མཁའི་ཆོ་འཕྲུལ་བཞིན། །ཞེས་
གསུངས་སོ། །དེ་ལྟ་བུའི་གདོད་ནས་ཡེ་སངས་རྒྱས་པའམ་རྣམ་པར་དག་པའི་གནས་
ལུགས་རིག་པ་བྱང་ཆུབ་སེམས་ཀྱི་རང་བཞིན་དེ་ཀུན་གྱི་ལམ་ཆེན་པོ་ཡིན་པ་སྟེ། དེ་
ཡང་ཐེག་པ་འོག་མ་ལྟར་ལམ་གཞན་ལ་སྦྱངས་བས། གདོད་འབྲས་བུ་གཞན་ཞིག་
ཐོབ་དགོས་པ་ལྟ་བུ་མ་ཡིན་པར་མཐའ་ཡས་པའི་འགྲོ་བ་མ་ལུས་པ་ཀུན་ཡེ་ནས་དེའི་
རང་བཞིན་དུ་གྲོལ་བ་ཉིད་དུ་གནས་པ་ལ། དེ་ལྟར་དུ་རྟོགས་པ་ཙམ་གྱིས་འབད་རྩོལ་
གང་ཡང་མི་དགོས་པར་འབྲས་བུ་ཡེ་ཤེས་བླ་མའི་སར་སྐད་ཅིག་ལ་སྒྲོལ་བའི་ཕྱིར་ན་
ཆེན་པོའི་སྒྲས་བསྟན་པ་ཡིན་ནོ། །
དེ་ལྟར་ཡང་འཕྲུལ་ལྡེ་ལས། དུས་གསུམ་སངས་རྒྱས་ཀུན་གྱི་ལམ་ཡིན་པས། །རྣམ་
དག་ལམ་ཆེན་ཡིན་པར་ཡིད་ཀྱང་ཆེས། །ཞེས་དང་། འཁོར་བ་རྩད་གཅོད་ཀྱི་ཀུན་
འདུས་རིག་པའི་ལེའུ་ལས། ཡང་དག་ཆོས་ཉིད་དབྱིངས་ཀྱི་ཀློང་། །རྒྱུ་ལ་རག་མ་་་
ལུས་པའི་སེམས། །བདེ་ཆེན་འདུ་འབྲལ་མེད་པའི་ལམ། །འབྲས་བུ་རང་ལ་རྫོགས་
པས་སུ། །སྣང་སྲིད་ཐམས་ཅད་ཡེ་སངས་རྒྱས། །བདག་དང་བྲལ་བས་འཁོར་བ་
ཆོད། །དཔལ་ལྡན་སྐུ་གསུམ་རང་བྱུང་བདེ། །སངས་རྒྱས་མ་ལུས་དབྱིངས་སུ་གཅིག །
སྐྱེ་མེད་དོན་ལ་ཐབས་ཀྱིས་འདུས། །མ་སྤྲོས་ངང་དུ་གྲོལ་བས་ན། །ཐམས་ཅད་ཐུགས་
རྗེའི་ཐབས་ཀྱིས་བཏུལ། །ཞེས་སོ། །ལམ་འདི་ལ་ས་རྣམས་ཐམས་ཅད་རྫོགས་ཤིང་
ཡེ་ནས་སེམས་ཅན་ཀུན་ལ་འབྲལ་མེད་དུ་ཡོད་ཀྱང་སྐལ་ལྡན་ཡང་རབ་མ་གཏོགས་
- 372 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཀུན་གྱིས་རྟོགས་པར་དཀའ་བའི་ཚུལ་ཡང་། ཁྱུང་ཆེན་ལས། ལམ་འདིར་འགྲོ་བ་
ཀུན་གྱི་ས་རྣམས་རྫོགས། །ཕ་རོལ་ཕྱིན་བཅུའི་ས་རྣམས་ཡེ་ནས་དག །འདུག་སར་
འདུས་ན་སངས་རྒྱས་ས་ལ་གནས། །གང་དུའང་མ་ཕྱིན་དེ་བཞིན་ཉིད་ཀྱི་ངང་། །ཉེ་
ལམ་འདི་ལས་བདེ་བའི་ཉེ་ལམ་མེད། །གང་ཡང་མ་བསྒྲུབ་འབྲས་བུའི་ངོ་བོ་ཉིད། །
ཡེ་མཛེས་ངོ་མཚར་ཆེ་བའི་གནས་ཆེན་འདི། །བདག་ཉིད་ཆེན་པོ་སྐལ་ལྡན་ཉག་་་་་
གཅིག་ལས། །སུས་ཀྱང་འདི་ཉིད་རིག་པར་དཀའ་བའི་ཕྱིར། །ཉིད་ལ་ཉིད་ཀྱིས་བསྟན་
པ་ངོ་མཚར་ཆེ། །ཞེས་དང་། འབད་རྩོལ་ལ་བརྟེན་ནས་ད་གདོན་འབྲས་བུ་གཞན་
ནས་ཐོབ་མི་དགོས་པའི་ཚུལ་ཡང་། དེ་ལས། གང་ལ་མི་གནས་སུས་ཀྱང་དངོས་གྲུབ་
ཉིད། །གཞན་ནས་ཐོབ་མེད་སྙིང་པོ་དེ་བཞིན་ཉིད། །དེ་ལྟ་དེ་ལྟར་གནས་པ་འགྲོ་བའི་
ལམ། །ཡེ་སངས་རྒྱས་པས་སངས་རྒྱས་བསྒྲུབ་མི་དགོས། །གདོད་ནས་བྱས་ཟིན་རྩོལ་་
བའི་ལས་མི་དགོས། །ལྷུན་རྫོགས་བདེ་བ་ཉིད་ལ་ཡེ་བཞུགས་པས། །འབྲས་བུའི་
ས་ཐོབ་མི་ལྟོས་རང་བཞིན་ས། །ཞེས་སོ། །དེ་ལྟར་ཀུན་གྱི་བགྲོད་ལམ་ཆེན་པོ་བྱང་་
ཆུབ་ཀྱི་སེམས་འདི་ཉིད་ཡིན་ཀྱང་དེ་རང་གི་ངོ་བོ་ནི་རང་བྱུང་གི་ཡེ་ཤེས་འདུས་མ་བྱས་
པའི་བདག་ཉིད་ཡིན་པས་ན་དང་པོ་རྒྱུ་ལས་མི་སྐྱེ་ཞིང་། ཐ་མ་རྐྱེན་གྱིས་མི་འགག་་་
པས་སྐྱེ་འགག་གི་ངོ་བོ་ཉིད་མེད་པ་སྟེ། དེ་ལྟར་ངོ་བོ་མེད་པ་ལ་རྟོག་པ་འཇུག་པའི་་་་
གནས་གང་ཡང་མེད་པས་ཅིར་ཡང་མི་དགོངས་ཞེས་རྣམ་པར་མི་རྟོག་པའི་རང་བཞིན་
དུ་བསྟན་པའོ། །
ཤཱ་ལོ་ཀ་འདི་ཉིད་ཀྱི་དོན་མདོ་བཅུ་ལས་ཕུན་སུམ་ཚོགས་པའི་མདོའི་དོན་འགྲེལ་དང་
སྦྱར་བའི་སྐབས་སུ་འདི་ལྟར་གསུངས་ཏེ། ཇི་སྐད་དུ། སྐྱེ་མེད་རྡོ་རྗེ་འགྱུར་མེད་་་་
སེམས་དཔའ་དེ། །མ་བསྒྲིབས་ཀུན་ལ་ཁྱབ་པས་ནམ་མཁའ་འདྲ། །རང་བྱུང་ཡེ་ཤེས་
གཉེན་པོ་མེད་པས་ཆེ། །བླང་དོར་མེད་པའི་ཆོས་ཉིད་ཀུན་བཟང་འདི། །བཀག་པ་
མེད་པའི་མཛད་སྤྱོད་བག་ཡངས་ཀྱིས། །ཐམས་ཅད་འདུ་ཞིང་འབྱུང་བའི་དབྱིངས་
ན་སྤྱོད། །ཡངས་བས་ཐམས་ཅད་འདུ་ཞིང་ཚོགས་ན་སྤྱོད། །ཐམས་ཅད་འདུ་ཞིང་
- 373 -



ལེའུ་སུམ་ཅུ་པ།
འབྱུང་བ་ཆོས་ཀྱི་དབྱིངས། །རྣམ་པར་དག་པའི་ཀློང་ལམ་ཆེན་པོ་དེར། །སངས་རྒྱས་
སེམས་ཅན་ཁམས་གསུམ་ཀུན་བསྒྲལ་བས། །བྱང་ཆུབ་སེམས་ལ་དངོས་པོ་ཡུལ་མི་
སྐྱེ༑ ༑རང་བྱུང་ཡེ་ཤེས་དེ་ལ་འགག་པ་མེད། །སྐྱེ་འགག་ཅིར་ཡང་ཏིང་འཛིན་དགོངས་
པ་མེད། །ཅེས་གསུངས་སོ། །
ཕྱིར་མི་ནུབ་རྒྱལ་མཚན་གྱི་ལེའུ་འདི་ཉིད་ཤིན་ཏུ་ཟབ་ཅིང་སྒྲོམ་ཆེ་བས་འདི་ཉིད་ཀྱི་
དགོངས་པ་བཀྲལ་ཚུལ་ཀྱང་། མདོ་བཅུ་ལས་ནི་གཅིག་མདོ་བྱང་ཆུབ་སེམས་ཀྱི་མདོ་
ལ་སོགས་པ་མདོ་བཅུ་སོ་སོའི་དོན་འགྲེལ་ལྟ་བུའི་ཚུལ་དུ་གསུངས་པ་དང་། ཉི་ཟླ་
མཉམ་པ་དྲི་མ་མེད་པའི་རྒྱུད་ལས་ཐིག་ལེ་ཆེན་པོ་དྲུག་གི་དོན་དང་སྦྱར་ནས་
གསུངས་པ་དང༌། ཀུན་མཁྱེན་རོང་ཟོམ་ཆེན་པོས་ནི་ཕལ་ཆེར་གོལ་སྒྲིབ་གཅོད་
པའི་དོན་དང་སྦྱར་ནས་གསུངས་པ་སོགས་ཡོད་པས་དོན་གཅིག་ཁོ་ནར་ངེས་བཟུང་
བྱེད་རྒྱུ་ཡང་མེད་མོད། འོན་ཀྱང་གང་ལྟར་འགྲེལ་ཀྱང་ཐམས་ཅད་དགོངས་གནད་
གཅིག་ཏུ་འབབ་པ་ཡིན་ཏེ། ཀུན་གཟིགས་རོང་བའི་ཞལ་ནས། དེ་ལ་རྫོགས་པ་ཆེན་
པོའི་ཚུལ་སྟོན་པའི་གཞུང་ཇི་སྙེད་པ་ཐམས་ཅད་ལས་ཀྱང་། དོན་མདོར་བསྡུས་ན་
རྣམ་པ་བཞིར་འདུས་ཏེ། །འདི་ལྟར་བྱང་ཆུབ་སེམས་ཀྱི་རང་བཞིན་བསྟན་པ་དང་།
བྱང་ཆུབ་སེམས་ཀྱི་ཆེ་བ་བསྟན་པ་དང་། བྱང་ཆུབ་སེམས་ཀྱི་གོལ་བསྒྲིབ་བསྟན་པ་
དང༌། བྱང་ཆུབ་སེམས་ཀྱི་བཞག་ཐབས་བསྟན་པའོ། །དེ་ལ་ཆེ་བ་དང་གོལ་སྒྲིབ་
བསྟན་པས་ཀྱང་རང་བཞིན་བསྟན་པར་འགྱུར། རང་བཞིན་བསྟན་པས་ཀྱང་ཆེ་བ་
རྟོགས་ཤིང་གོལ་སྒྲིབ་ཆོད་པར་འགྱུར་ཏེ། དེ་བས་ན་གཞུང་རྣམས་ལས་ཀྱང་ལྷག་
པར་འདི་ལྟར་གུད་དུ་ཕྱེ་ཞིང་བསྟན་པའང་མེད་ལ། འདི་རྣམས་ལས་འདའ་བའང་
མེད་དོ། །
དེ་ལ་མདོར་བསྡུ་ན་བྱང་ཆུབ་སེམས་ཀྱི་རང་བཞིན་ནི། ཕྱི་ནང་སྣང་སྲིད་ཀྱི་ཆོས་་་་
ཐམས་ཅད་གཉིས་སུ་མེད་པའི་བྱང་ཆུབ་ཀྱི་སེམས་སྙིང་པོ་བྱང་ཆུབ་ཀྱི་རང་བཞིན་་་་
བ 374 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གདོད་མ་ཉིད་ནས་སངས་རྒྱས་ཏེ། ད་ལམ་གྱིས་བཅོས་ཤིང་གཉེན་པོས་བསྒྲུབ་ཏུ་
མེད་དེ་བཙལ་བ་མེད་པར་ལྷུན་གྱིས་གྲུབ་པའོ། །བྱང་ཆུབ་སེམས་ཀྱི་ཆེ་བ་ནི། དཔེར་
ན་རིན་པོ་ཆེ་གསེར་གླིང་ན་ས་རྡོ་མིང་ཡང་མེད། ཐམས་ཅད་གསེར་གྱི་རང་བཞིན་དུ་
གནས་པ་བཞིན་དུ་ཕྱི་ནང་སྣང་སྲིད་ཀྱིས་བསྡུས་པའི་ཆོས་ལ། འཁོར་བ་དང་ངན་་་
སོང་ལ་སོགས་ཏེ་ཉེས་སྐྱོན་གྱི་ཆོས་སུ་བཏགས་པ་ནི་མིང་ཙམ་ཡང་མེད་དེ། ཐམས་་
ཅད་ཀུན་ཏུ་བཟང་པོའི་རོལ་བའི་རྒྱན་མ་འགགས་པ་ཙམ་དུ་སྣང་བ་དེ་བཞིན་གཤེགས་
པའི་ཆེ་བ་ཉིད་དོ། །བྱང་ཆུབ་སེམས་ཀྱི་གོལ་སྒྲིབ་ནི། དེ་ལྟར་མ་རྟོགས་པ་དང་་་་
ལོག་པར་རྟོག་པའི་འཇིག་རྟེན་པ་ནས་ཐེག་པ་འོག་མའི་ལྟ་སྤྱོད་ཐམས་ཅད་ཡིན་ཏེ།
མདོར་བསྡུས་ན་གོལ་སྒྲིབ་སུམ་ཅུ་ལྟ་བུའོ། །བྱང་ཆུབ་སེམས་ཀྱི་བཞག་ཐབས་ནི།
རྣལ་འབྱོར་གྱི་སྐྱེས་བུ་བློ་ཡང་རབ་ཏུ་གྱུར་བ་གང་གིས། རྫོགས་པ་ཆེན་པོའི་དོན་ཇི་
ལྟ་བ་བཞིན་དུ་ཤེས་བཞིན་ཆེན་པོའི་སྣོད་ཀྱིས་བཟུང་ནས་བཏང་སྙོམས་ཆེན་པོའི་ངང་
ལ་གནས་པའོ། །ཞེས་གསུངས་པ་ལྟར་གསུང་ཚུལ་ཇི་སྙེད་ཡོད་པ་ཐམས་ཅད་དོན་
གནད་བཞི་པོ་འདི་དག་ཏུ་འབབ་ཅིང་འདི་རྣམས་ལས་འདའ་བ་མེད་པར་ཤེས་པར་
གཉིས་པ་ནི། འདི་ལྟར་བྱང་ཆུབ་སེམས་ཀྱི་ངོ་བོ་ནི་གདོད་ནས་སྐྱེ་བ་མེད་པའི་ཕྱིར་
ན་དེ་ལ་འགྱུར་བཅས་བདེ་སྡུག་གི་ཚོར་བ་ཞིག་ཡེ་ནས་ཡོད་མ་མྱོང་བར་འགྱུར་མེད་
བདེ་བ་ཆེན་པོའི་ངོ་བོར་གནས་པ་ཡིན་ཞིང་། དེས་སངས་རྒྱས་དང་སེམས་ཅན་ཀུན་
ལ་མཉམ་ཉིད་ཕྱོགས་ལྷུང་མེད་པར་ཁྱབ་ཅིང་གནས་པ་ལ་བྱམས་པའི་སྒྲས་བསྟན་ཏེ།
བཀྲ་ཤིས་རིག་པའི་ཁུ་བྱུག་ལས། གདོད་ནས་བྱང་ཆུབ་སྙིང་པོ་རང་བཞིན་ལ། ། །
བཙལ་བའི་བསམ་པ་ཡོད་པས་དོན་མི་རྙེད། །ཀུན་ཏུ་ཁྱབ་པས་རྟག་པ་བྱམས་པའི་་
སྐུ༑ ༑ཕྱག་རྒྱའི་འབྱུང་འཇུག་མེད་ཀྱང་ཉམས་པ་མེད། །འགྲོ་བའི་སྡུག་བསྔལ་སེམས་
ཀྱི་འབྱུང་འཇུག་ཡིན། །ཆོས་སྐུ་ཡེ་ཁྱབ་ཀུན་ཁྱབ་རྣམ་པར་རོལ། །བསྐྱོད་མེད་ནམ་
མཁའི་དབྱིངས་ལྟར་མཉམ་པར་གནས། །ཁྱད་པར་ཅིར་ཡང་མཚུངས་པས་བྱམས་་་
བྱའོ། །
- 375 -



ལེའུ་སུམ་ཅུ་པ།
པའི་མཆོག །ཞེས་གསུངས་ལ། ཚུལ་འདི་ལྟར་མཚན་ཉིད་ཐེག་པ་ལས་ཀྱང་བསྟན་་
ཏེ༑ འཇམ་དཔལ་རྣམ་པར་འཕྲུལ་བའི་མདོ་ལས། ལྷའི་བུས་སྨྲས་པ། ཇི་ལྟར་ན་
བྱང་ཆུབ་སེམས་དཔའ་བྱམས་པ་ལ་གནས་པ་ཡིན། འཇམ་དཔལ་གྱིས་སྨྲས་པ། ནམ་
ཆོས་ཐམས་ཅད་རང་བཞིན་གྱིས་ཡོངས་སུ་མྱ་ངན་ལས་འདས་པར་མཐོང་བ་ནའོ། །
ཞེས་སོ། །ཅིའི་ཕྱིར་དེ་ལ་བྱམས་པའི་མིང་གིས་བརྗོད་སྙམ་ན། ཕྱིར་སེམས་ཅན་་་་
རྣམས་བདེ་བ་དང་ལྡན་འདོད་ཀྱི་རྣམ་པ་ལ་བྱམས་པ་ཞེས་བརྗོད་པ་ལྟར། འདིར་རིག་
པ་བྱང་ཆུབ་སེམས་ཀྱིས་འཁོར་འདས་ཀུན་ལ་ཁྱབ་ཅིང་ཐམས་ཅད་དེའི་ཀློང་དུ་ཡེ་་་
ནས་གྲོལ་ཏེ་ཟག་མེད་བདེ་བ་ཆེན་པོའི་ངང་ལས་གཏན་དུ་འདའ་བ་མེད་པས་དེ་སྐད་
ཅེས་གསུངས་ཏེ། འཁོར་བ་རྩད་གཅོད་ཀྱི་བདེ་འབྱམས་ལེའུ་ལས། གཉིས་སུ་མེད་
ལས་བདེ་བ་ཆེ། །དབྱིངས་སུ་ཐིམ་པས་ཀུན་ལ་བྱམས། །འབྲལ་དུ་མེད་པས་བདེ་
བའི་སྐུ། །ངང་དུ་གྲོལ་བས་བདེ་བའི་ཀློང་། །ཅེས་གསུངས་སོ། །དེ་ལྟར་སྣང་སྲིད་
འཁོར་འདས་ལ་སོགས་པ་དོན་དུ་སྣང་བ་ཐམས་ཅད་གདོད་ནས་སྐྱེ་བ་མེད་པ་ཆོས་
ཉིད་བྱང་ཆུབ་སེམས་ཀྱི་ཀློང་དུ་རྣམ་པར་སྦྱངས་ཤིང་གྲོལ་ཟིན་པའི་ཕྱིར་ན། དེ་ལས་
གཞན་དུ་སྡུག་བསྔལ་གྱི་ཚོར་བས་གཟིར་བའི་སེམས་ཅན་རང་མཚན་པ་ཞིག་ལ་་་་་་
དམིགས་ནས་དེའི་དོན་འགྲུབ་པའི་འབད་རྩོལ་གྱི་བྱ་བ་ཅི་ཡང་མེད་པར་དམིགས་མེད་
ཁྱབ་གདལ་ཆེན་པོ་མཉམ་ཉིད་ཕྱོགས་ལྷུང་དང་བྲལ་བར་གནས་པ་ལ་སྙིང་རྗེ་ཆེན་་་
པོ་ཞེས་སྨོས་ཏེ། ཅིའི་ཕྱིར་ན་དམིགས་པ་ཅན་གྱི་སྙིང་རྗེ་ལས་ཁྱད་པར་དུ་འཕགས་
པའི་ཕྱིར་ན་ཆེན་པོའི་སྒྲ་སྦྱར་བའོ། །
སྙིང་རྗེ་དེ་ལ་ཅིར་ཡང་མི་མཛད་པའི་སྙིང་རྗེ་དང་། ཀུན་ལ་ཁྱབ་པའི་སྙིང་རྗེ་དང༌།
ཕྱོགས་མཚམས་འཛིན་པའི་སྙིང་རྗེ་དང་གསུམ་དུ་གསུངས་པ་ལས་སྔ་མ་གཉིས་བྱང་
ཆུབ་སེམས་ཀྱི་རང་བཞིན་ལ་ལྡོག་པས་ཕྱེ་བ་ཙམ་ལས་ཐ་དད་མེད་ལ། ཕྱི་མ་ནི་ཐེག་
པ་འོག་མའི་དམིགས་པ་ཅན་གྱི་བློས་བརྟགས་པ་ཙམ་ཡིན་པས་སྙིང་རྗེ་ཆེན་པོའི་མིང་
- 376 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མི་ཐོབ་པས། འདིར་བཤད་པའི་སྙིང་རྗེ་ནི་སྔ་མ་གཉིས་ལ་གོ་བར་བྱ་དགོས་སོ། །
དེས་ན་དེ་དག་གི་དབྱེ་བ་ཕྱེ་ཚུལ་དང་ཁྱད་པར་ཡང་། མདོ་བཅུ་ལས། སྙིང་རྗེ་ཕྱོགས་
རིས་མེད་པ་ནི། །རྣམ་པ་གསུམ་དུ་ཤེས་པར་བྱ། །ཅིར་མི་མཛད་པའི་སྙིང་རྗེ་དང་། །
ཀུན་ལ་ཁྱབ་པའི་སྙིང་རྗེ་དང༌། །ཕྱོགས་མཚམས་འཛིན་པའི་སྙིང་རྗེའོ། །གཉིས་ལ་
ཕྱོགས་རིས་མེད་པ་སྟེ། །ཕྱོགས་མཚམས་འཛིན་ལ་ཕྱོགས་ཡོད་དེ། །དེ་ཡང་གང་
དང་གང་ཞེ་ན། །རྣམ་པ་གསུམ་དུ་ཤེས་པར་བྱ། །ཅིར་ཡང་མི་མཛད་པ་ཡི་སྙིང་རྗེ་ནི། །
སེམས་ཉིད་རྫོགས་པའི་བྱང་ཆུབ་སེམས། །སྤྲོས་དང་བྲལ་བའི་རང་བཞིན་གྱིས། །
དངོས་པོ་མཚན་མ་ཅིར་མི་མཛད། །དེས་ན་སྙིང་རྗེ་ཕྱོགས་རིས་མེད། །ཀུན་ལ་ཁྱབ་
པའི་སྙིང་རྗེ་ནི། །སེམས་ཉིད་རྫོགས་པའི་བྱང་ཆུབ་སེམས། །བླང་དོར་མེད་པའི་རང་
བཞིན་གྱིས། །སངས་རྒྱས་སེམས་ཅན་ཀུན་ལ་ཁྱབ། །དེས་ན་སྙིང་རྗེ་ཕྱོགས་རིས་
མེད། །ཕྱོགས་མཚམས་འཛིན་པའི་སྙིང་རྗེ་ནི། །ཐེག་པ་བརྒྱད་ཀྱི་ཆོས་ཉིད་དེ། །རྒྱུ་
དང་འབྲས་བུ་ཕྱོགས་མཚམས་འཛིན། །རྩོལ་སྒྲུབ་ཡོད་པར་ཕྱོགས་མཚམས་འཛིན། །
ལྷ་དང་བདག་ཏུ་ཕྱོགས་མཚམས་འཛིན། །ཡུལ་དང་དབང་པོར་ཕྱོགས་མཚམས་་་་་
འཛིན། །ཀུན་རྫོབ་དོན་དམ་ཕྱོགས་མཚམས་འཛིན། །ཕྱོགས་མཚམས་འཛིན་པའི་
སྙིང་རྗེ་དེ། །སྙིང་རྗེ་ཆེན་པོ་མ་ཡིན་ཏེ། །སྙིང་རྗེ་ཆུང་ངུ་ཡིན་པར་བཤད། །སེམས་་་
ཉིད་རྫོགས་པའི་བྱང་ཆུབ་སེམས། །ཐམས་ཅད་རྫོགས་པའི་རང་བཞིན་གྱིས། །སྙིང་
རྗེ་ཕྱོགས་རིས་མེད་པར་ངེས། །ཞེས་སོ། །
དེས་ན་དེ་ལྟ་བུའི་སྙིང་རྗེ་ཆེན་པོ་དེའི་དོན་གཉིས་སྣང་གི་བློ་དང་འབད་རྩོལ་གྱི་གཡོ་
བ་གང་ཡང་མེད་པས་ཅིར་ཡང་མི་མཛད་པ་སྟེ། གལ་ཏེ་མཛད་པ་འཇུག་པའི་ཡུལ་
སེམས་ཅན་ཞིག་ཡོད་ཅིང་དེ་ལ་བསལ་བྱའི་སྡུག་བསྔལ་ཞིག་དང་། ཐོབ་བྱ་སངས་་་
རྒྱས་ཀྱི་བདེ་བ་ཞིག་ཡོད་ན་སེམས་ཅན་དེས་སྡུག་བསྔལ་བསལ་ནས་ཐོབ་བྱ་མྱང་་་་
འདས་གྱི་བདེ་བ་ལ་འགོད་པའི་མཛད་པ་ཞིག་བསྒྲུབ་པར་བྱེད་ནའང་། བྱང་ཆུབ་་་
སེམས་ཀྱི་ཀློང་ན་སངས་རྒྱས་དང་སེམས་ཅན་གྱི་དབྱེ་བ་དང་བདེ་སྡུག་གི་ཚོར་བ་་་་
- 377 -



ལེའུ་སུམ་ཅུ་པ།
སོགས་གཉིས་ཆོས་ཐམས་ཅད་གཉིས་མེད་མཉམ་པ་ཉིད་དུ་ལྷུན་གྱིས་གྲུབ་པ་ཡིན་
པས་འབད་རྩོལ་ཐམས་ཅད་ཉེ་བར་ཞི་བ་ཡིན་ཏེ། ཡང་འབྱེད་འཕྲུལ་ལྡེ་ལས།།
སངས་རྒྱས་སེམས་ཅན་སོ་སོ་རུ། །ཡེ་ཤེས་ཆེན་པོས་ཡོངས་མི་གཟིགས། །དེས་ན་
སྙིང་རྗེ་ཅིར་མི་མཛད། །ཅེས་གསུངས་པ་ལྟར་རོ། །དེ་ལྟར་འཁོར་འདས་ཐམས་ཅད་
ཉག་གཅིག་བྱང་ཆུབ་སེམས་ཀྱི་ངོ་བོར་གཉིས་མེད་མཉམ་པ་ཉིད་དུ་སངས་རྒྱས་པ་དེ་
ཡང་གཉེན་པོས་ལམ་སྦྱངས་བ་ལ་བརྟེན་ནས་གདོད་འབྱུང་དགོས་པ་ལྟ་བུ་མ་ཡིན་་་་
པར། ད་ལྟ་ཉིད་ནས་མངོན་པར་སངས་རྒྱས་པའི་ཆེ་བ་དང་ལྡན་ཡང་དེ་གཟུང་འཛིན་
གྱི་ཡུལ་དུ་མ་གྱུར་པས་ཤིན་ཏུ་ཕྲ་ཞིང་ཟབ་པས་དམིགས་སུ་མེད་པ་ཡང་ཡིན་ལ། དེའི་
ཕྱིར་ན་ཆེ་བའི་ཡོན་ཏན་ཐམས་ཅད་མ་བཙལ་ལྷུན་གྲུབ་ཀྱི་ཚུལ་དུ་ལྡན་པའི་ཟབ་མོ་
ཡི་རང་བཞིན་བྱང་ཆུབ་ཀྱི་སེམས་དེ་ལ་སྐྱོན་གྱི་ཆ་ངན་པ་སྨད་ཅིང་དོར་བར་བྱ་བ་་་
དང༌། ཡོན་ཏན་གྱི་ཆ་ཅིར་ཡང་བསྔགས་པ་བརྗོད་དེ་བླང་བར་བྱ་བ་གང་ཡང་མེད་
པར་མཉམ་ཉིད་རྫོགས་པ་ཆེན་པོར་ལྷུན་གྱིས་གྲུབ་པའི་ཡོན་ཏན་དང་ལྡན་པ་ཡིན་་་་
ནོ༑ ༑དེ་ལྟར་ཡང་སྔ་མ་ལས། རྡོ་རྗེ་སེམས་དཔའ་མངོན་པར་སངས་རྒྱས་ཆེ། །
སེམས་ཀྱིས་ཀུན་ལ་ཁྱབ་པས་བྱམས་པའི་ས། །ཆོས་ཉིད་སྐྱེ་བ་མེད་པར་སྦྱངས་བའི་
ཕྱིར། །ཐུགས་རྗེའི་རང་བཞིན་ཆོས་ཉིད་སྟོན་པའི་བཀལ། །འགྲོ་ལ་དམིགས་ནས་
ཐུགས་རྗེས་དོན་མི་མཛད། །རང་བྱུང་ཡེ་ཤེས་གཉེན་པོ་མེད་པས་ཆེ། །ཆེ་བའི་ཟབ་
མོ་གཟུང་འཛིན་བྲལ་བས་ཟབ། །ཟབ་མོ་དམིགས་སུ་མེད་པ་དེ་ལ་ནི། །སྐྱོན་ལ་དོར་
དུ་མེད་ལ་ཡོན་ཏན་བསྔགས་སུ་མེད། །ཅེས་སོ། །
གསུམ་པ་ནི། དེ་ཉིད་ལས། སེམས་ཉིད་རྫོགས་པ་ཆེན་པོ་འདིས། །ཐམས་ཅད་
གཏན་ལ་འབེབས་པ་ནི། །ཆོས་ཀུན་སེམས་སུ་འདུས་པས་ན། །སེམས་ཀྱི་རང་བཞིན་
བསྟན་པ་ཡིན། །སེམས་ཀྱི་རང་བཞིན་བསྟན་པ་ལ། །ཆོས་ཀུན་གཏན་ལ་ཕབ་ཅེས་
བྱ༑ ༑ཅེས་གསུངས་པ་ལྟར་དོན་སྣང་སྲིད་འཁོར་འདས་སུ་སྣང་བའི་ཆོས་འདི་ཐམས་
- 378 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཅད་སེམས་ཀྱི་རྩལ་ལས་ཤར་བ་སྟོང་གཟུགས་སྒྱུ་མའི་རོལ་བ་ཙམ་ལས་དོན་ལ་གྲུབ་
པ་རྡུལ་ཕྲ་རབ་ཀྱི་ཆ་ཙམ་ཡང་མེད་པས་སེམས་ཀྱི་རང་བཞིན་དུ་འདུས་ཤིང་། སེམས་
རྣམ་ཤེས་ཚོགས་བརྒྱད་ཀྱི་རོལ་བར་སྣང་བ་འདི་རྣམས་ཀྱང་ད་ལྟ་སྣང་བའི་དུས་ཉིད་
ནས་མི་རྟོག་མཉམ་པ་ཆེན་པོ། བློ་འདས་གཉུག་མའི་རང་བཞིན། གཞི་མེད་རྩ་བ་དང་
བྲལ་བ། གསལ་སྟོང་འཛིན་མེད་ཆེན་པོ་ཆོས་ཉིད་ཡེ་ཇི་བཞིན་པའི་ངང་ལས་སྐད་
ཅིག་ཀྱང་གཡོ་བ་མེད་པས་མི་བསྐྱོད་རྡོ་རྗེའི་ངོ་བོར་གནས་པ་འདི་ལས་གཞན་ན་་་་་
འབྲས་བུ་སངས་རྒྱས་ཀྱི་གོ་འཕང་ཞིག་སྒྲུབ་ཏུ་མེད་པས་བཙལ་བའི་བསམ་པའང་མི་
བསྐྱོད་པའམ་གཡོ་བར་མི་བྱེད་དེ། འཁོར་བ་རྩད་གཅོད་ཀྱི་མྱུ་གུའི་ལེའུ་ལས། བྱང་
ཆུབ་སེམས་ཆེན་རྒྱལ་པོ་འདི། །ཐམས་ཅད་ཡེ་སངས་རྒྱས་པ་ཡིས། །རྒྱུད་དྲུག་གནས་
སུ་རྣམ་དག་པས། །བཙལ་བའི་བསམ་པ་བསྐྱོད་པ་མེད། །ཅེས་གསུངས་སོ། །
དེ་ལྟར་ཆོས་ཐམས་ཅད་ཆོས་ཉིད་བྱང་ཆུབ་ཀྱི་སེམས་སུ་ཡེ་ནས་སངས་རྒྱས་་
པར་གཏན་ལ་ཕབ་པ་འདི་ནི་ཐེག་པ་འོག་མ་པ་ཀུན་གྱིས་གཏན་ལ་མ་ཕེབ་པ་ཨ་ཏི་་
རྫོགས་པ་ཆེན་པོ་འདི་ཉིད་གཅིག་པུས་གཏན་ལ་ཕབ་པ་ཡིན་པར་གསུངས་ཏེ། མདོ་
བཅུ་ལས། སེམས་ཉིད་རྫོགས་པ་ཆེན་པོ་ལ། །ཆོས་ཀུན་འདུས་ཤིང་གསལ་བ་ཡིས། །
ཐམས་ཅད་གཏན་ལ་འབེབས་པར་བསྟན། །དེ་ཡང་ཇི་ལྟ་བུ་ཞེ་ན། སེམས་ཉིད་་་་
རྫོགས་པ་ཆེན་པོ་ཡིས། །ཆོས་ཀུན་ཡོངས་སུ་བྱས་པའི་ཕྱིར། །གཏན་ལ་འབེབས་
པའི་ངོ་བོ་དེ། །ཆོས་ཀུན་གཏན་ལ་འབེབས་པར་བཤད། །སེམས་ཉིད་རྫོགས་པ་ཆེན་
པོ་ཡིས། །རང་ལས་བྱུང་བའི་ཆོས་རྣམས་ནི། །སེམས་ཉིད་གཅིག་གི་རང་བཞིན་
གྱིས། །སེམས་ལས་གཏན་ལ་དབབས་ཏུ་མེད། །སོ་སོར་གཏན་ལ་འབེབས་པ་ནི། །
མ་རྟོགས་ཐེག་པ་དགུ་ལས་བྱུང་། །ཞེས་པ་སོགས་ཀྱིས་རྒྱས་པར་གསུངས་པ་ལྟར་
དེས་ན་ཆོས་ཐམས་ཅད་ཡེ་ནས་སངས་རྒྱས་པའི་རང་བཞིན་དུ་གཏན་ལ་ཕེབས་པའི་
གནད་ཀྱིས་ཐེག་པ་འོག་མ་ལྟར་བྱ་བྱེད་ཀྱི་རྩོལ་བ་ཅི་ཡང་མེད་པར་མ་བཅོས་རང་་་་
- 379 -



ལེའུ་སུམ་ཅུ་པ།
བབས་སུ་གནས་པས་ཡེ་ནས་གྲོལ་བའི་དོན་དེ་མངོན་དུ་མཐོང་བར་འགྱུར་ཞིང་། དེ་
ལྟར་མཐོང་བས་རྒྱུ་རྐྱེན་གཞན་གང་ལའང་ལྟོས་པ་མེད་པར་གྲོལ་བ་མངོན་དུ་གྱུར་
ཏེ་རྡོ་རྗེ་སེམས་དཔའ་ཀུན་ཏུ་བཟང་པོ་དང་མཉམ་པར་འགྱུར་བ་ཡིན་ནོ། །
འོ་ན་ཡེ་ནས་དེ་ལྟར་གྲོལ་བ་ཡིན་ན་ཡང་གྲོལ་ཅི་ལ་དགོས། །གལ་ཏེ་དགོས་ན་ཡེ་
ནས་མ་གྲོལ་བ་མ་ཡིན་ནམ་སྙམ་ན། །ཡེ་ནས་གྲོལ་བ་ཡིན་པའི་གནད་ཀྱིས་ཡང་་་་
གྲོལ་བ་འཐད་ཀྱིས། གལ་ཏེ་ཡེ་ནས་གྲོལ་བ་མིན་ན་ཡང་གྲོལ་བར་མི་ནུས་ཏེ་རང་་་
གི་ཆོས་ཉིད་བསྒྱུར་ཏུ་མི་ནུས་པའི་ཕྱིར་སོལ་བ་ཅི་ལྟར་བཀྲུས་ཀྱང་དཀར་པོར་འགྱུར་
དུ་མི་རུང་བ་བཞིན་ནོ། །འོན་ཀྱང་ཡེ་ནས་གྲོལ་བ་ཡིན་མོད་སེམས་ཅན་རྣམས་ཀྱིས་
རྩལ་སྣང་ལ་བདག་ཏུ་བཟུང་བའི་དབང་གིས་མེད་བཞིན་འཁྲུལ་བའི་སྣང་བ་འཆར་
དུ་རུང་བ་ནི། ཀུན་མཁྱེན་བླ་མས། སྣང་བར་མེད་ལ་སྣ་ཚོགས་སྣང་བར་ཤར། །སྟོང་
བར་མེད་ལ་མཐའ་དབུས་ཁྱབ་པར་གདལ། །གཟུང་འཛིན་མེད་ལ་ང་བདག་སོ་སོར་
ཞེན། །གཞི་རྩ་མེད་ལ་ཚེ་རབ་བརྒྱུད་མར་སྣང་། །དགག་སྒྲུབ་མེད་ལ་བདེ་སྡུག་བླང་
དོར་བྱེད། །ཕར་བལྟས་སྐྱེ་འགྲོའི་སྣང་བ་མཚར་རེ་ཆེ། །མི་བདེན་བདེན་པར་ཞེན་
པས་བདེན་བདེན་འདྲ། །མ་འཁྲུལ་འཁྲུལ་བར་ཞེན་པས་འཁྲུལ་འཁྲུལ་འདྲ། །ངེས་
མེད་ངེས་པར་བཟུང་བས་ངེས་ངེས་འདྲ། །ཡིན་མིན་ཡིན་པར་བཟུང་བས་ཡིན་ཡིན་
འདྲ། །མི་འཐད་འཐད་པར་བཟུང་བས་འཐད་འཐད་འདྲ། །སྣ་ཚོགས་ཅོལ་ཆུང་ཡུལ་
གྱིས་སེམས་ཁྲིད་ནས། །དོན་མེད་རིག་པ་སྐད་ཅིག་བརྒྱུད་མར་མཐུད། །ཉིན་ཞག་
ཟླ་བ་ལོ་དང་མི་ཚེ་འདས། །གཉིས་མེད་གཉིས་སུ་བཟུང་བས་འགྲོ་བ་བསླུས་ཞེས་
གསུངས་པ་ལྟར་འཁྲུལ་སྣང་སྟོང་གཟུགས་ཙམ་དུ་འཆར་དུ་ཡོད་པ་དེ་གདོད་ནས་་་་
གཞི་རྩ་བྲལ་བའི་རང་བཞིན་དུ་ཤེས་པར་གྲོལ་བར་འགྱུར་བ་ཡང་འཐད་དེ། དཔེར་
ན་མིག་སྐྱོན་ཅན་གྱིས་དུང་སེར་པོར་མཐོང་བ་དེ་དུང་གི་གཤིས་ལ་མ་ཞུགས་པར་དང་
བོ་ཉིད་ནས་ད'' ༨ ་པོར་གནས་པའི་གནད་ཀྱིས་མིག་སྐྱོན་དང་བྲལ་བས་དཀར་པོ་་་
- 380 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མཐོང་དུ་རུང་བ་བཞིན་ནོ། །དེས་ན་སྐབས་འདིར་གྲོལ་བའི་ཚིག་ལན་གཉིས་འབྱུང་
བ་དེ། ཀུན་གཟིགས་རོང་བས་ཡང་སངས་རྒྱས་ཞེས་པ་དང་དོན་གནད་གཅིག་་་་་
གསུངས་པ་ལྟར་ཤེས་པར་བྱའོ། །དེ་ལྟར་རང་བྱུང་གི་ཡེ་ཤེས་ཡེ་ནས་སངས་རྒྱས་
པའི་རང་བཞིན་ཅན་དེ་གཞན་ནས་བཙལ་དུ་མེད་པར་རང་གསལ་འཛིན་མེད་ཀྱི་ངོ་
བོར་ལྷུན་གྱིས་གྲུབ་པ་ཡིན་པས་རེ་དོགས་སྤང་བླང་གི་རྩོལ་བ་ཅི་ཡང་མི་བྱེད་པར་་་་
མ་བཅོས་རང་བབ་ཀྱི་ངང་དུ་བཞག་པས་རང་གནས་སྙིང་པོའི་ཡེ་ཤེས་མངོན་གྱུར་དུ་
རྟོགས་ནས་གྲོལ་བར་འགྱུར་ཞིང་། དེས་ཚེ་ན་ཆོས་ཀུན་ཡེ་ནས་གྲོལ་བའི་གནད་་་
ཀྱིས་དགག་སྒྲུབ་སྤང་བླང་དང་བྲལ་བའི་ཉེ་ལམ་རྫོགས་ཆེན་ཨ་ཏི་ཡོ་གའི་དགོས་པ་
དེ་གཞན་ལ་ཡང་སྟོན་པར་བྱེད་པ་ནི་རྩོལ་མེད་ཤུགས་འབྱུང་གི་རང་བཞིན་ཏེ། ཡང་
འབྱེད་ལས། ཆོས་སྐུ་མངོན་དུ་གྱུར་ཙམ་ན། །གཟུགས་སྐུ་རྣམ་གཉིས་ཤུགས་བྱུང་
ནས། །གྲོལ་ནས་གྲོལ་བའི་ལམ་ཡང་སྟོན། །ཅེས་སོ། །
འདི་ཡང་མདོ་བཅུའི་ལུང་གིས་ཇི་ལྟར་བསྟན་པའི་ཚུལ་ནི། དེ་ཉིད་ལས། སངས་
རྒྱས་སེམས་ཅན་ཀུན་གྱི་དོན་རྣམས་ནི། །ཇི་བཞིན་མི་བསྐྱོད་པ་ཡི་ཆོས་ཉིད་དེ། །བྱ་
བ་མེད་པས་གྲོལ་བའི་རྫོགས་ཆེན་པོ། །བྱ་བྱེད་རྩོལ་སྒྲུབ་མེད་པས་གྲོལ་བར་བཤད། །
རྒྱུ་རྐྱེན་མེད་པའི་རང་བྱུང་ཡེ་ཤེས་དེ། །མ་བཅོས་རང་བཞིན་གནས་པས་བདག་གྲོལ་
ལ༑ ༑བཙལ་དུ་མེད་པས་གྲོལ་བར་གཞན་ལ་སྟོན། །ཅེས་གཏན་ལ་དབབ་པའི་ལུང་
གི་དོན་འགྲེལ་དུ་གསུངས་ལ། སྤྱོད་པ་ཉི་ཟླ་དང་མཉམ་པའི་རྒྱུད་ལས་ཐིག་ལེ་དྲུག་
དང་སྦྱར་ནས་གསུངས་པའི་སྐབས་སུ་འདི་ཡན་གྱི་ཤུ་ལོ་ཀ་གསུམ་པོ་དེ་ཆོས་ཉིད་ཀྱི་
ཐིག་ལེ་དང་སྦྱར་ཏེ། དེ་ལ་སྤྱིར་ཐིག་ལེ་ཞེས་པ་སྤྲོས་པ་དང་བྲལ་བའི་དོན་ཡིན་ལ།
དེ་ལས་འདིར་ཆོས་ཉིད་ཀྱི་ཐིག་ལེ་ཞེས་པ་ནི་སྣང་སྲིད་ཀྱི་ཆོས་ཐམས་ཅད་ཀྱིས་སྤྱི་
དང་རང་གི་མཚན་ཉིད་འཛིན་པས་ཆོས་ཞེས་གསུངས་ལ། དེ་ལ་བྱེ་བྲག་ཏུ་རྣམ་་་་་
དཀར་གྱི་ཆོས་རྣམས་ཀྱིས་ངན་སོང་དུ་ལྟུང་བ་ལས་འཛིན་པས་ཆོས་དང་། རྒྱུ་འབྲས་
ངོ་བོས་བསྡུས་པའི་ཆོས་རྣམས་ལ་བྱ་བྱེད་ལྟོས་པ་ཆོས་ཉིད་འཐད་སྒྲུབ་ཀྱི་རིག་པས་
- 381 -



ལེའུ་སུམ་ཅུ་པ།
གནས་སྐབས་སུ་བདེན་པའི་དོན་ཅན་དུ་འཛིན་པས་ཆོས་དང་། ཆོས་ཅན་ཀ་བུམ་ལ་
སོགས་པ་ལྟ་བུའི་ངོ་བོ་ཡིས་རང་རང་གི་ཁྱད་པར་གྱི་ཆོས་མི་འདྲ་བ་སོ་སོར་འཛིན་་་་
པས་ཀྱང་ཆོས་ཞེས་རྣམ་པ་བཞིར་གསུངས་པ་དེ་དག་གི་གནས་ལུགས་ནི་རིག་པའི་་
མཚན་ཉིད་ཡེ་ཤེས་རང་གསལ་གྱི་ངོ་བོར་གནས་པ་དང་། རང་བཞིན་སྤྲོས་བྲལ་དུ་་
ལྷུན་གྱིས་གྲུབ་པ་དང་། རྣམ་པ་ངེས་མེད་ཅིར་ཡང་འཆར་བ་སྟེ་ལྷུན་གྲུབ་གསུམ་པོ་
དེ་ལས་མི་འདའ་བས་ན་ཆོས་ཉིད་ཅེས་གསུངས་ལ། དེ་ལྟ་བུའི་ཆོས་ཉིད་དེས་གོང་
དུ་བཤད་པའི་ཆོས་ཀྱི་དབྱེ་བ་བཞི་བོ་དེའི་སྤྲོས་པ་གཅོད་ཅིང་སྟོང་གསལ་ཐུགས་རྗེ་་
གསུམ་གྱི་རང་བཞིན་རིག་པ་བྱང་ཆུབ་སེམས་ཀྱི་ངོ་བོ་ལས་གཞན་དུ་མི་འགྱུར་བས་
སྤྲོས་པ་ཐམས་ཅད་དང་བྲལ་བའི་ཕྱིར་ན་ཐིག་ལེ་སྟེ། དེ་ཡང་ཆོས་ཀྱི་མཚན་ཉིད་བཞི་
བོ་གསར་དུ་དོར་བའམ་སྤང་བ་མིན་པར་ཡེ་ནས་ཆོས་ཐམས་ཅད་ལྷུན་གྲུབ་གསུམ་་
ལས་མ་འདས་པར་བསྟན་པ་སྟེ། འབྲས་ཀློང་ལས། རང་མཚན་ལྟུང་བ་རིག་པས་ངོ་
བོས་ཡིས། །ཁྱད་པར་འཛིན་པས་ཆོས་རྣམས་དེ་ཡི་གནས་ལུགས་ནི། །རང་གསལ་
ལྷུན་གྲུབ་མེད་ལས་མི་འདའ། །དེ་མཚོན་དངོས་པོའི་རྐྱེན་དུ་ཆོས་ཉིད་ཅེས། །དེས་
ན་མཚན་མ་རྒྱུ་འབྲས་གནས་སྐབས་རིགས། །ཆོས་ཅན་ཆོས་ཀྱིས་འདོད་པའི་སྤྲོས་
པ་གཅོད། །རང་རེའི་རང་བཞིན་མི་འགྱུར་སྤྲོས་པ་མེད། །དེ་དག་དོར་མིན་ངང་ཚུལ་
དེ་ལྟའོ། །ཞེས་སོ། །
གོང་དུ་བསྟན་པའི་རྒྱུད་དེའི་དཀའ་འགྲེལ་སྤྲུལ་སྐུ་དགའ་རབ་རྡོ་རྗེའི་མཛད་པ་ལས།
ཐིག་ལེ་དྲུག་པོ་དེ་ཡང་ཆོས་ཉིད་ཀྱི་ཐིག་ལེ་ལྟ་བ་དང་། དབྱིངས་ཀྱི་ཐིག་ལེ་སྒོམ་པ་
དང༌། དབྱིངས་རྣམ་པར་དག་པའི་ཐིག་ལེ་སྤྱོད་པ་དང་། ཀུན་ཏུ་བཟང་པོའི་ཐིག་ལེ་
འབྲས་བུ་དང་། ཡེ་ཤེས་ཀྱི་ཐིག་ལེ་ཐུགས་རྗེ་དང༌། ལྷུན་གྱིས་གྲུབ་པའི་ཐིག་ལེ་གཞི་
ལ་སྦྱར་ནས་གསུངས་ཤིང་། ལྟ་བ་ལའང་སྐུ་གསུམ་རང་ཆས་ཀྱི་ལྟ་བ་དང་། ཐུགས་
རྗེ་རང་བྱུང་གི་ལྟ་བ་གཉིས་སུ་བསྟན་པ་ལས། ཚིག་རྐང་དང་པོ་བཞིས་སྔ་མ་དང་།
- 382 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
དེ་ནས་བརྒྱད་ཀྱིས་ཕྱི་མ་བསྟན་པར་གསུངས་ཏེ། དེ་ཉིད་ལས། ཤིན་ཏུ་རྒྱས་པ་དྲུག་
ཡིན་ཏེ། །བལྟ་བ་ཆོས་ཉིད་ཐིག་ལེ་དང་། །སྒོམ་པ་དབྱིངས་ཀྱི་ཐིག་ལེ་དང་། །སྤྱོད་
པ་རྣམ་དག་ཐིག་ལེ་དང་། །འབྲས་བུ་ཀུན་བཟང་ཐིག་ལེ་དང་། །ཐུགས་རྗེ་ཡེ་ཤེས་
ཐིག་ལེ་དང་། །ཀུན་གཞི་ལྷུན་གྲུབ་ཐིག་ལེ་འོ། །དེ་ལ་ལྟ་བ་གཉིས་སུ་བཤད། །སྐུ་་
གསུམ་རང་ཆས་ལྟ་བ་དང་། །ཐུགས་རྗེ་རང་བྱུང་ལྟ་བ་འོ། །དང་པོ་བཞི་སྟེ་གཉིས་པ་
བརྒྱད། །རིམ་དང་རིམ་གྱིས་སྦྱར་ལ་བཤད། །ཅེས་གསུངས་སོ། །བཞི་བ་ནི། ཆོས་
ཐམས་ཅད་དོན་ལ་གྲུབ་པ་རྡུལ་ཙམ་ཡང་མེད་པར་ཀ་དག་སྤྲོས་པ་དང་བྲལ་བ་སྟོང་
ཆེན་ནམ་མཁའ་ལྟ་བུའི་རང་བཞིན་དུ་གནས་སུ་ཟིན་ཀྱང་། འོན་ཏེ་སྟོང་པའི་ངོས་
ནས་གཞལ་ན་དེ་ལྟར་ཡིན་མོད། སྣང་བའི་ངོས་ནས་གཞལ་ན་སྟོང་ཆད་ནམ་མཁའ་
ལྟ་བུ་ཁོ་ན་ཞིག་ཀྱང་མིན་པར་འཁོར་འདས་ཀྱི་སྣང་བ་རབ་འབྱམས་མུ་མེད་པ་ནམ་
མཁའི་ཁམས་དང་ཆོས་ཀྱི་དབྱིངས་ཀྱི་འབྱམས་ཀླས་པ་ཞིག་ཡོད་པ་དེ་དག་ཐམས་་་
ཅད་གང་ལས་འབྱུང་བའི་གནས་སུ་གྱུར་པའི་རྒྱུ་ནི་གཞན་གང་ཡང་མེད་པར་ཆོས་་་་་
དབྱིངས་ཁྱབ་གདལ་ཆེན་པོ་རིག་པ་བྱང་ཆུབ་སེམས་ཀྱི་གདངས་འགག་པ་མེད་པའི་
རྩལ་ལས་རོལ་བའི་ཆོ་འཕྲུལ་དུ་ཤར་བ་ཙམ་ཡིན་ཏེ། རང་ཤར་ལས། སྣང་བ་འགག་
མེད་འབྱུང་བའི་ཆོ་འཕྲུལ་ཡིན། །རིག་པ་འགྱུར་མེད་འབྱུང་བའི་ངོ་བོ་ཡིན། །ཅེས་
གསུངས་ལ། །
དེ་ལྟར་ཤར་བའི་དུས་ཉིད་ནས་བྱང་ཆུབ་སེམས་ཀྱི་ཀློང་ནས་སྐད་ཅིག་ཀྱང་གཡོ་བ་
མེད་པར་ཆོས་ཉིད་གཅིག་པོ་དེས་རྒྱས་ཐེབས་ཤིང་དེ་ཉིད་སྲིད་ཞི་ཀུན་ཁྱབ་ཀྱི་བདག་
ཉིད་དུ་འགྱུར་བ་མེད་པར་བཞུགས་པས་ན་ཆེན་པོ་ཞེས་སྨོས་ཏེ། དེ་ཉིད་ལས། བྱས་
པ་མ་བྱུང་བས་ན་ལྷུན་གྱིས་གྲུབ། །ཐམས་ཅད་བསྐྱེད་པར་བྱེད་པས་འབྱུང་བ་ཆེན་པོ་
ཡིན། །འགྲོ་བ་ཡོངས་ལ་ཁྱབ་པས་འབྱུང་བ་ཆེན་པོ་ཡིན། །རང་ལ་ཡོད་པས་འབྱུང་
བ་ཆེན་པོ་ཡིན། །འགྱུར་བ་མེད་པས་འབྱུང་བ་ཆེན་པོ་ཡིན། །ཞེས་སོ། །དེ་ལྟ་བུའི་
བྱང་ཆུབ་ཀྱི་སེམས་དེའི་ཀློང་ན་བདུད་དང་ཉོན་མོངས་ཐམས་ཅད་ཡེ་ནས་གྲོལ་བས་
- 383-



ལེའུ་སུམ་ཅུ་པ།
བཅོམ་པ་དང༌། སྐུ་དང་ཡེ་ཤེས་ཡོན་ཏན་ཐམས་ཅད་ལྷུན་གྲུབ་ཏུ་ལྡན་པ་དང་། སྲིད་
ཞིའི་མཐའ་ལས་ངང་གིས་འདས་པ་ཡིན་པས་གདོད་ནས་སངས་རྒྱས་པའི་རང་བཞིན་
དུ་བཞུགས་ཞིང་། དེ་ཡང་ཁམས་གསུམ་རྒྱུད་དྲུག་གིས་བསྡུས་པའི་འགྲོ་བ་ཀུན་ལ་
ཡེ་ནས་འདུ་འབྲལ་མེད་པས་ཆོས་ཉིད་འགྱུར་བ་མེད་པའི་རང་བཞིན་དུ་གནས་པ་
ཡིན་ཏེ། རྡོ་རྗེ་སེམས་དཔའ་སྙིང་གི་མེ་ལོང་ལས། མི་འགྱུར་ཀུན་ལ་གནས་པའི་རིག་
པ་བྱང་ཆུབ་སེམས། ངོ་བོ་མི་འགྱུར་ཀུན་ལ་དེ་བཞིན་གནས། རང་བཞིན་གསལ་
བས་འགྲོ་ཀུན་ཡོངས་ལ་ཁྱབ། ངང་གིས་མི་གཡོ་ཁྱབ་གདལ་བདེ་བའི་ཀློང་། ཞེས་པ་
བཞིན་ནོ། །
དེ་ལྟ་ནའང་སེམས་ཅན་རྣམས་ཀྱིས་རང་སྣང་རང་བཞིན་མེད་པར་མ་ཤེས་པར་གཟུང་
འཛིན་རྒྱང་ཆད་ཀྱི་རྣམ་པ་ཕྱིན་ཅི་ལོག་གི་རང་བཞིན་དུ་རྣམ་པར་བརྟགས་པས་མེད་
སྣང་རྨི་ལམ་ལྟ་བུའི་འཁོར་བ་ལ་སྤྱོད་ཀྱང་། དོན་ལ་གཟུང་འཛིན་གྱིས་བསྡུས་པའི་་་་
ཆོས་ཐམས་ཅད་ཆོས་དབྱིངས་སྤྲོས་བྲལཾ་ཆེན་པོ་ཡེ་སྟོང་འདུས་མ་བྱས་པའི་ཀློང་དུ་
རྗེས་མེད་རང་ཡལ་དུ་གྲོལ་ཟིན་པ་ཡིན་ཕྱིར། རྫོགས་པ་ཆེན་པོའི་དོན་ལ་གཞོལ་་་་
བའི་སྐལ་ལྡན་རྣམས་ཀྱིས་འཁོར་འདས་བླང་དོར་གྱི་འབད་རྩོལ་ཅི་ཡང་མི་དགོས་་་་
པར། ད་ལྟར་འཁྲུལ་སྣང་འཁོར་བའི་སྣང་བ་ལྟར་འཆར་བཞིན་པའི་དུས་ན་ཡང་ཆོས་
ཉིད་ཀྱི་རང་མདངས་རང་ལ་ཤར་བ་མ་གཏོགས་མ་དག་འཁོར་བའི་ཆོས་ཞེས་པ་རྡུལ་
ཙམ་ཡང་ཡོད་མ་མྱོང་བ། དཔེར་ན་སྨིག་རྒྱུ་ལ་ཆུར་སྣང་བཞིན་པའི་དུས་ན་ཡང་ཡུལ་
སྣང་བའི་གོ་ས་དེ་ན་ཆུའི་རྫས་ཅུང་ཟད་ཙམ་ཡང་མ་གྲུབ་ཅིང་། ཡུལ་ཅན་མིག་གི་་་
ཤེས་པས་ཀྱང་ཆུ་ཞིག་གཏན་ནས་མཐོང་མ་མྱོང་བ་ལྟར་ཤེས་པས་རྒྱལ་བ་ཀུན་ཏུ་་་
བཟང་པོ་དང་མི་གཉིས་པར་འགྱུར་བ་ཡིན་ལ། དེ་ལྟར་ཆོས་ཐམས་ཅད་གཞི་མེད་་
རྩ་བྲལ་དུ་གྲོལ་བ་ཡི་ཚུལ་དེ་ཡང་རང་གི་ངོ་བོ་དེ་ཡེ་ནས་དེ་ལྟར་རང་བྱུང་གི་ཚུལ་དུ་
གྲོལ་བ་ཡིན་གྱིས་བླང་དོར་འབད་རྩོལ་སོགས་རྒྱུ་གཞན་གང་ལས་ཀྱང་བྱུང་བ་མིན་
- 384 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཏེ༑ ཁྱུང་ཆེན་ལས། ཆོས་ཀུན་སྤྲོས་དང་བྲལ་ཞིང་རྙོགས་པ་མེད། །བྱས་མེད་རང་
སར་གྲོལ་བའི་གནད་འདི་རབ་ཏུ་ཆེ། །ཞེས་དང་། མུ་ཏིག་འཕྲེང་བ་ལས། འབད་
པས་གྲོལ་བ་མ་ཡིན་ཏེ། །ཡེ་ཉིད་ནས་ནི་གྲོལ་བར་གནས། །ཞེས་གསུངས་པ་བཞིན་
ནོ༑ ༑མདོ་བཅུ་ལས་འབྱུང་བ་ཆེན་པོ་ཞེས་པ་འདི་མཁའ་སོགས་འབྱུང་བ་ལྔ་བོ་འདི་
ཉིད་ཡེ་ནས་རིགས་ལྔའི་སངས་རྒྱས་ཀྱི་རང་བཞིན་ཡིན་པ་དེས་སེམས་ཅན་ཀུན་ལ་
ཁྱབ་ཅིང་བཞུགས་པ་དེ་ལ་གཟུང་འཛིན་གཉིས་སུ་བལྟ་བའི་ཕྱིན་ཅི་ལོག་ཏུ་རྟོག་པས་
ཇི་ལྟར་བརྟགས་ཀྱང་། དོན་ལ་སངས་རྒྱས་ལྔའི་ངོ་བོར་གྲོལ་ཟིན་པ་ནི་གཞན་ལས་
བྱུང་བ་མིན་པར་རང་གི་ཆོས་ཉིད་དེ་ལྟར་དུ་གནས་སོ་ཞེས་པའི་དོན་དུ་གསུངས་ཏེ།
དེ་ཉིད་ལས། ཐམས་ཅད་བསྐྱེད་པའི་སངས་རྒྱས་ལྔ་བོ་འདིས། །རྒྱུད་དྲུག་གནས་
པའི་སེམས་ཅན་ཀུན་ལ་ཁྱབ། །དེ་ལ་གཟུང་འཛིན་ལོག་པས་རྣམ་བརྟགས་ཀྱང་
། །
སངས་རྒྱས་ལྔ་རུ་གྲོལ་བ་གཞན་ལས་མིན། །ཅེས་སོ།
འོན་ཀྱང་འབྱུང་བ་ལྔའི་ཆོས་ཉིད་ཀྱང་ཀུན་བྱེད་བྱང་ཆུབ་སེམས་ཀྱི་རང་བཞིན་ཡིན་
པས་གང་ལྟར་འགྲེལ་ཀྱང་དོན་གནད་གཅིག་སྟེ། རང་ཤར་ལས། ཆོས་སྐུ་གདོད་
ནས་དག་པའི་རང་བཞིན་འདི། །ངོ་བོ་འགྱུར་བ་མེད་པས་འབྱུང་བ་ས་ཡང་ཡིན། །
རིག་པའི་ཡེ་ཤེས་དོན་ལ་སྤྱོད་པས་འབྱུང་བ་མེ་ཡང་ཡིན། །རིག་པའི་ཡེ་ཤེས་མ་་་་
བསྐྱོད་དབྱིངས་སུ་ཤེས་པས་འབྱུང་བ་རླུང་ཡང་ཡིན། །རིག་པའི་ཡེ་ཤེས་སྐུ་གསུམ་
གཅིག་ཏུ་དྲིལ་བས་འབྱུང་བ་ཆུ་ཡང་ཡིན། །སྟོང་གསལ་གཉིས་མེད་ངང་དུ་ཐིམ་པས་
འབྱུང་བ་ནམ་མཁའ་ཡིན། ཞེས་དང་། བང་མཛོད་འཕྲུལ་ལྡེ་ལས། བྱང་ཆུབ་སེམས་་
ལ་ཀུན་བརྟེན་པས། །བྱང་ཆུབ་སེམས་ནི་ས་ལྟར་སྣང་། །བྱང་ཆུབ་སེམས་ཀྱིས་ཀུན་
སྡུད་པས། །བྱང་ཆུབ་སེམས་ནི་ཆུ་ལྟར་སྣང་། །ཀུན་ལ་སྙོམས་ཤིང་སྨིན་བྱེད་པས། །
བྱང་ཆུབ་སེམས་ནི་མེ་ལྟར་སྣང་། །གཟུགས་མེད་མཁའ་ལ་རྒྱུ་བའི་ཕྱིར། །བྱང་ཆུབ་
སེམས་ནི་རླུང་ལྟར་སྣང་། །སྣང་མེད་ཀུན་ལ་ཁྱབ་པའི་ཕྱིར། །བྱང་ཆུབ་མཁའ་ལྟར་
སྣང་ཞེས་གསུངས། །ཞེས་པ་ལ་སོགས་པས་བསྟན་པ་ལྟར་རོ། །ལྔ་བ་ནི། མདོ་བཅུ་
- 385 -



ལེའུ་སུམ་ཅུ་པ།
ལས། ཁྱད་པར་འཕགས་པའི་མདོ་དག་ལས། །ཁྱད་པར་འཕགས་པའི་ཚེ་ལྔས་
འཕགས། །གསུམ་འཕགས་ཕུན་སུམ་ཚོགས་མདོ་ལས། །ཕུན་སུམ་ཚོགས་པ་་་
གསུམ་གྱིས་འཕགས། །གཅིག་འཕགས་བྱང་ཆུབ་སེམས་མདོས་འཕགས། །དེས་ན་
ཐེག་པ་ཀུན་ལས་འཕགས། །ཞེས་གསུངས་པ་ལྟར་བྱང་ཆུབ་ཀྱི་སེམས་གང་ཞིག་ཡེ་
ནས་ཆེ་བ་ལྔ་དང་གསུམ་དང་གཅིག་དང་ལྡན་པས་ཆེ་བའི་ཡེ་ཤེས་ཞེས་སམ་གཉེན་
པོ་གཞན་གྱིས་བཅོས་སུ་མེད་པས་ན་ཆེ་བའི་རང་བཞིན་དང་ལྡན་པའི་རིག་པ་རང་་་་
བྱུང་གི་ཡེ་ཤེས་དེ་ནི་མཚན་འཛིན་བློ་ཡི་ཡུལ་ལས་ཡེ་ནས་འདས་ཤིང་དམིགས་མཚན་
སྤྲོས་པ་ཐམས་ཅད་དང་བྲལ་བས་རྟོག་མེད་མཉམ་པ་ཆེན་པོའི་ངོ་བོར་གནས་པའི་་་་
ཕྱིར་ན། ཀུན་རྟོག་སྤྲོས་པའི་བློ་ཡིས་ཇི་ལྟར་བརྟགས་ཀྱང་རྟོགས་པར་མི་ནུས་ཤིང་
སྨྲ་བསམ་བརྗོད་པ་ཐམས་ཅད་དང་བྲལ་བས་མཚོན་བྱེད་ཀྱི་ཚིག་གིས་ཀྱང་བསྟན་་་་
པར་མི་ནུས་པས་བླང་དོར་རྩོལ་སྒྲུབ་ཀྱི་ལམ་ནས་ཤིན་ཏུ་རྙེད་པར་དཀའ་བ་ཡིན་ཏེ།
རྩ་རྒྱུད་གསེར་གྱི་རུས་སྦལ་ལས། དེ་བཞིན་ཉིད་ཀྱི་སྙིང་པོ་ལ། །ཞེས་ཀྱང་མཚོན་དུ་
མེད་པ་སྟེ། །ཇི་ཙམ་ཟབ་པའི་ཚོགས་བརྗོད་ཀྱང་། །དོན་དང་མཐུན་པར་ཡོངས་མི་
འགྱུར། །བྱང་ཆུབ་ནམ་མཁའི་མཚན་ཉིད་ནི། །སུས་ཀྱང་མཐོང་བར་མི་འགྱུར་ཏེ། །
མཁས་བཙུན་གཞན་དང་འབྲེལ་མི་བྱ། །རང་རིག་ཡེ་ཤེས་ཁོང་ནས་མ་ཤར་ན། །མི་
ཤེས་བརྟེན་པས་སངས་རྒྱས་ལམ་མི་རྙེད། །མེ་ལོང་གཟུགས་སྣང་ཚུལ་དུ་ཚུར་སྣང་
འགྱུར། །ཡང་དག་བྱང་ཆུབ་ཤིན་ཏུ་རྙེད་པར་དཀའ། །ཅེས་གསུངས་པ་ལྟར་རོ། །
དེས་ན་ཐེག་པ་འོག་མའི་ལམ་ནས་ཤེས་རབ་རྫོགས་པའི་རིམ་པ་དང་ཐབས་
བསྐྱེད་པའི་རིམ་པ་སོགས་ལམ་གཞན་ལ་བརྟེན་པས་འབྲས་བུ་གཞན་ཞིག་འགྲུབ་
བོ་སྙམ་དུ་འདུ་ཤེས་ཤིང་
། མིང་གི་ཐ་སྙད་ཙམ་དུ་དེ་ལྟར་ལམ་གཞན་ལ་བརྟེན་ནས་
འབྲས་བུ་ཐོབ་པ་དང་འདྲ་བར་བརྗོད་ན་ཡང་། དོན་ལ་ནི་ཆོས་ཉིད་སྐྱེ་བ་མེད་པ་དོན་
དམ་དབྱིངས་ཀྱི་ངོ་བོ་ཤེས་རབ་དང་དེའི་རང་མདངས་འགག་པ་མེད་པ་འོད་གསལ་
- 386 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བྱུང་གི་ཡེ་ཤེས་ཐབས་ཀྱི་ཆ་གཉིས་ཡེ་ནས་དབྱེར་མེད་པའི་གནས་ལུགས་བྱང་
ཆུབ་སེམས་ཀྱི་ཆོས་ཉིད་དེ། སེམས་ཅན་ཀུན་གྱི་རྒྱུད་ལ་བསྒྲིབ་མེད་མངོན་སུམ་དུ་
གསལ་བ་འདི་ལས་གཞན་ན་འབྲས་བུ་སངས་རྒྱས་ཀྱི་བདེ་བ་ཞིག་ཐོབ་ཏུ་མེད་ལ།
དེ་ལྟ་བུའི་བདེ་བ་དེ་ནི་སྙིང་པོ་བྱང་ཆུབ་ཀྱི་སེམས་རང་ལས་བྱུང་བའམ་རང་ཆས་ལྷུན་
གྲུབ་ཀྱི་ཚུལ་དུ་རྟོགས་པས་རེ་དོགས་འབད་རྩོལ་གྱི་ཀུན་ཏུ་རྟོག་པ་ཐམས་ཅད་་་་་་་
དབྱིངས་སུ་ཞི་སྟེ་མ་བཅོས་མཉམ་པའི་ངང་དུ་རང་བབ་ལ་གནས་པས་ཡང་དག་དོན་
གྱི་ཡེ་ཤེས་ཇི་བཞིན་པ་ཁོང་ནས་ཤར་ཏེ། ཚེ་འདིར་གདོད་མའི་གཏན་སྲིད་ལ་དབང་
འབྱོར་བར་འགྱུར་བ་ནི་རྫོགས་པ་ཆེན་པོ་འདི་ཉིད་ཀྱི་ལམ་གྱི་ཟབ་ཁྱད་ཡིན་ནོ། །དེ་
ལྟར་ཡང་ལུང་སྔ་མའི་འཕྲོས་ལས། ཁྱད་པར་ཅན་གྱི་ཐབས་ལ་བརྟེན་པས་འགྲུབ། །
མིང་གི་ཐ་སྙད་ཙམ་དུ་བདེན་མོད་ཀྱི། །མངོན་སུམ་བདེ་བའི་དོན་ལ་རང་ཆས་འཆར་
བར་འགྱུར། །མཚོན་པ་ཚིག་ཏུ་ཇི་ཙམ་བསྟན་གྱུར་ཀྱང་། །མཚོན་པ་དེ་དང་དེ་ཉིད་
མི་མཐུན་ཏེ། །ཡང་དག་རིག་པ་ཁོང་ནས་མ་ཤར་ན། །དེ་བཞིན་ཉིད་ཀྱི་དོན་དེ་ག་
ལ་དཔོག །ཡང་དག་དོན་གྱི་རིག་པ་ཤར་བའི་ཚེ། །ཐམས་ཅད་མ་བསྒྲིབ་ངོ་བོ་ཉིད་
དུ་གནས། །ཞེས་དང་། །མདོ་བཅུ་ལས། གཉེན་པོ་མེད་པའི་རང་བྱུང་ཡེ་ཤེས་ནི།
དམིགས་སུ་མེད་པས་ཤིན་ཏུ་རྙེད་པར་དཀའ། །ཤེས་རབ་ཆོས་ཉིད་རིག་པ་ཐབས་
ཀྱིས་རྟོགས། །ཆོས་ཉིད་རིག་པ་གཉིས་སུ་མེད་པས་གྲུབ། །དོན་དམ་མ་ཡིན་བཏགས་
པའི་མིང་ཙམ་དུ། །ཐབས་དང་ཤེས་རབ་གཉིས་ལ་བརྟེན་འདྲ་ཡང་། །ཆེ་བའི་ཡེ་
ཤེས་མངོན་སུམ་བདེ་བ་དེ། །རྒྱུ་རྐྱེན་མེད་པའི་བྱང་ཆུབ་སེམས་ལས་བྱུང་། །ཞེས་
དྲུག་པ་ནི། འདིར་ཆོ་འཕྲུལ་ཆེན་པོ་ཞེས་ཞེས་པ་ནི་སངས་རྒྱས་ཀྱི་སའི་ཆོས་་་
གཟུགས་ཀྱི་ཡོན་ཏན་རྣམས་ཏེ། དེ་ཡང་ཐེག་པ་འོག་མ་ཕ་རོལ་ཏུ་ཕྱིན་པའི་ཚུལ་དག་
ལས་རིགས་དང་བཤེས་གཉེན་སོགས་ཀྱི་སྟོབས་ཀྱིས་བྱང་ཆུབ་མཆོག་ཏུ་སེམས་་་་་་
བསྐྱེད་ཅིང་སེམས་ཅན་ཐམས་ཅད་བདག་གིར་བཟུང་བའི་སྙིང་རྗེ་ཆེན་པོའི་སྟོབས་་་་
- 387 -



ལེའུ་སུམ་ཅུ་པ།
ཀྱིས་འཕངས་ཏེ་ཚོགས་གཉིས་ཡོངས་སུ་རྫོགས་པར་བྱེད་པ་སོགས། རྫོགས་སྨིན་་་
སྦྱངས་གསུམ་མཐར་ཕྱིན་པ་ལ་བརྟེན་ནས་ཆོས་ཀྱི་སྐུ་མངོན་དུ་བྱེད་ཅིང་། དེ་ལས་
གཟུགས་སྐུ་རྣམ་གཉིས་ཀྱི་མཛད་པ་རྒྱུན་མི་འཆད་པར་འགྱུར་བར་འདོད་པ་དང་།
གསང་སྔགས་ཐུན་མོང་པའི་ལམ་ནས་རྒྱུ་ཇི་ལྟ་བ་བཞིན་དུ་འབྲས་བུ་འབྱུང་བས། དང་
པོ་ཉིད་ནས་སྙིང་རྗེ་ཆེན་པོའི་མཐུས་བསླང་སྟེ། སངས་རྒྱས་ཀྱི་མཛད་པ་དང་མཐུན་
པར་གཟུགས་སྐུ་རྣམ་གཉིས་བསྒོམས་ཏེ། སེམས་ཅན་གྱི་དོན་བྱ་བ་དང་། དེ་བཞིན་
གཤེགས་པའི་རིགས་མཉེས་པར་བྱ་བའི་སྒོ་ནས་བསོད་ནམས་ཀྱི་ཚོགས་ཆེན་པོ་་་་
སྤྱོད་པ་དང་། ཆོས་ཀྱི་སྐུའི་ཉེ་རྒྱུ་ཆོས་ཀྱི་དབྱིངས་ཕྱིན་ཅི་མ་ལོག་པ་བསྒོམ་པས་ཡེ་
ཤེས་ཀྱི་ཚོགས་ཀྱང་རྫོགས་པར་བྱས་པ་ལས། འབྲས་བུ་སྐུ་གསུམ་གྱི་བདག་ཉིད་
ཅན་གྱི་སངས་རྒྱས་ཉིད་གདོད་ཐོབ་པར་འདོད་པ་དེ་ལྟ་བུ་མ་ཡིན་པར། འདི་་་་་
རྫོགས་པ་ཆེན་པོའི་ཚུལ་ལས་ནི་འབད་རྩོལ་གྱི་དཀའ་བ་གང་ཡང་བྱེད་དགོས་པ་མིན་
པར། སྤྱན་དང་མངོན་ཤེས་གཟུངས་དང་ཏིང་འཛིན་ལ་སོགས་པའི་ཡོན་ཏན་ཀུན་
དང་ཁྱད་པར་སངས་རྒྱས་ཀྱི་སའི་ཐུན་མིན་གྱི་ཡོན་ཏན་ཆོ་འཕྲུལ་རྣམ་པ་བཞི་དང་་་་
སྟོབས་དང་མི་འཇིགས་མ་འདྲེས་སོགས་ཀྱི་ཆོས་རྣམས་ཐམས་ཅད་གདོད་ནས་ལྷུན་
གྲུབ་ཆེན་པོ་རིག་པ་བྱང་ཆུབ་ཀྱི་སེམས་ཀུན་ཁྱབ་འཕོ་འགྱུར་མེད་པ་འདི་ཉིད་ཇི་ལྟ་
བ་བཞིན་མ་ནོར་བར་རྟོགས་པ་ན་ངོ་བོ་ངོས་བཟུང་དང་བྲལ་བས་ཤིན་ཏུ་ཕྲ་བའི་རིག་
པ་དེ་ཉིད་མངོན་དུ་གྱུར་པ་དང་མཉམ་དུ་དུས་སྐད་ཅིག་ཕྲ་བ་ཡིས་ཀྱང་བར་ཆོད་པ་
མེད་པར་དེ་མ་ཐག་ཏུ་འདུ་བྱེད་ཀྱི་རྩོལ་བ་གང་ལ་ཡང་ལྟོས་པ་མེད་པར་རྩོལ་བྲལ་
བྱ་བ་གྲུབ་པའི་ཚུལ་གྱིས་རང་གནས་སྙིང་པོའི་ཡེ་ཤེས་སྐྱེ་མེད་བྱང་ཆུབ་ཀྱི་སེམས་
རང་གི་རྩལ་ལས་རྒྱ་མཚོ་ལས་རླབས་དང་ཉི་མ་ལས་ཟེར་ལྟར་ཡོན་ཏན་དེ་དག་ཐམས་
ཅད་བཙལ་བ་མེད་པར་འབྱུང་བ་ཡིན་ཏེ། ཅིའི་ཕྱིར་ན་མེ་དང་ཚ་བ་བཞིན་དུ་ཡོན་
ཏན་དེ་དག་ཐམས་ཅད་བྱང་ཆུབ་ཀྱི་སེམས་ལ་ཡེ་ནས་འདུ་འབྲལ་མེད་པའི་རང་གི་
- 388 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བཞིན་ཡིན་པ་དང་། དེ་ཉིད་རྣལ་འབྱོར་པས་ཇི་བཞིན་དུ་རྟོགས་ཏེ་མངོན་དུ་
གྱུར་པ་ཡིན་པའི་ཕྱིར་རོ། །
ཚུལ་དེ་ཡང་མདོ་བཅུ་ལས། མ་སྐྱེས་སྐྱེ་བའི་ཆོ་འཕྲུལ་འབྱུང་བ་ཡང་། །སྐྱེ་མེད་རྟོགས་
ན་ཆོ་འཕྲུལ་དཀའ་བ་མིན། །སྐུ་དང་ཡེ་ཤེས་སྟོབས་དང་མི་འཇིགས་པས། །དུས་གསུམ་
སངས་རྒྱས་ཆེ་བའི་ཡོན་ཏན་ནི། །ཆོས་ཉིད་མ་བཅོས་ཇི་བཞིན་རྟོགས་པ་ལས། །
ཐོགས་མེད་དཀའ་བ་མེད་པར་ཐམས་ཅད་འབྱུང་། །ཞེས་སོ། །དེ་ལྟར་བྱམས་པས་
དོན་ཉིད་རྣམ་སྦྱངས་ཕྱིར། ཞེས་པ་ནས་འདིའི་བར་གྱི་ས་བཅད་ལྔ་བོ་དེའི་ཁུངས་
ནས་ཇི་ལྟར་བསྟན་པ་ལྟར་ཕུང་ལྔ་རང་གྲོལ་ཡེ་ཤེས་ལྔའི་ངོ་བོ་ལྷུན་གྱིས་གྲུབ་པ་དེ་་
ལས་གཞན་དུ་རིགས་ལྔའི་སངས་རྒྱས་ཤིག་མེད་ལ། དེ་ཡང་ཕུང་ལྔ་རང་མཚན་པ་
ཞིག་སྦྱངས་ནས་གདོད་རིགས་ལྔའི་སངས་རྒྱས་སུ་འགྱུར་དགོས་པ་ལྟ་བུ་མིན་པ་་་
ཕུང་སོགས་ཕྱི་ནང་གི་ཆོས་ཐམས་ཅད་བྱང་ཆུབ་སེམས་ཀྱི་ངོ་བོར་མངོན་པར་སངས་
རྒྱས་པ་སོགས་ཆེ་བ་ལྔའི་ཚུལ་གྱིས་ཡེ་ནས་རིགས་ལྔའི་རང་བཞིན་དུ་སངས་རྒྱས་པ་
ཡིན་པས་རིགས་ལྔ་སོ་སོའི་ཆེ་མདོ་ཞེས་གསུངས་ལ། དེ་ལྟར་ཆོས་མཚུངས་ཀྱི་སྒོ་
ནས་སོ་སོར་སྦྱར་ཀྱང་དོན་ལ་རང་བྱུང་ཡེ་ཤེས་ཆེན་པོ་བྱང་ཆུབ་སེམས་ཀྱི་སྐུ་གཅིག་
པ་དེ་ཉིད། སྐུ་དང་ཡེ་ཤེས་སོགས་ཀྱི་རྣམ་པ་ཅིར་ཡང་སྣང་བར་མཛད་པས་རྣམ་
པར་སྣང་མཛད། ངོ་བོ་འགྱུར་བ་མེད་ཅིང་མཚན་འཛིན་གྱི་རྟོག་པས་མི་ཕྱེད་པས་མི་
བསྐྱོད་རྡོ་རྗེ། ཡོན་ཏན་ཐམས་ཅད་ལྷུན་གྱིས་གྲུབ་པས་སམ་ཕྱོགས་མེད་དུ་འཆར་
བས་རིན་ཆེན་འབྱུང་ལྡན། དྲི་མས་གོས་པ་མེད་ཅིང་ཐུགས་རྗེའི་རྩལ་སྣང་ཅིར་ཡང་
གསལ་བས་སྣང་བ་མཐའ་ཡས་བྱ་བཙལ་ལ་མ་ལྟོས་པར་ཕྲིན་ལས་ཐོགས་མེད་ལྷུན་
གྱིས་གྲུབ་པས་དོན་ཡོད་གྲུབ་པ་ཞེས་ལྡོག་པས་དབྱེ་བ་ཙམ་ལས་ཐ་དད་དུ་མེད་པར་
བྱང་ཀྱི་ཆུབ་སེམས་གཅིག་གི་རང་བཞིན་དུ་དབྱེར་མེད་པ་ཡིན་ཏེ། ཀུན་གསལ་ལས།
སྐུ་གཅིག་སྐུ་ལྔར་གསལ་བ་རྣམ་པར་སྣང་མཛད་ཡིན། །དེ་ལས་འགྱུར་བ་མེད་པས་
མི་བསྐྱོད་པ། །ཡོན་ཏན་ཕྱོགས་མེད་འབྱུང་བས་རིན་ཆེན་འབྱུང་ལྡན་ཡིན། །དྲི་མས་
- 389 -



ལེའུ་སུམ་ཅུ་པ།
མ་གོས་ཐུགས་རྗེའི་རྩལ་སྣང་བས། །འོད་དཔག་མེད་དེ་པད་མའི་སྐུ། གང་ལ་ཐོགས་
མེད་བདག་གཞན་དོན་འགྲུབ་པས། །ཕྲིན་ལས་མཐར་ཕྱིན་དོན་ཡོད་གྲུབ་བའི་སྐུ། །
ཞེས་གསུངས་པ་ལྟར་རོ། །
འོ་ན་ཆོས་ཐམས་ཅད་རིགས་ལྔའི་རང་བཞིན་དུ་སངས་རྒྱས་ཤིང་དབྱེར་མེད་པ་ཡིན་
ན་ཕུང་པོ་ལྔ་རིགས་ལྔ་སོ་སོ་དང་སྦྱར་ཏེ་གསུངས་པ་ཅི་ལྟར་ཡིན་ཞེ་ན། དེ་ནི་གདུལ་
བྱ་རྣམས་ཀྱི་མངོན་ཞེན་གྱི་བློ་ལྡོག་པའི་ཕྱིར་དུ་རིགས་ལྔ་དང་ཕུང་ལྔ་ལ་སོགས་་་་
མཚན་ཉིད་འདྲ་བའི་ཆ་ནས་ཆོས་མཚུངས་སྦྱར་ཏེ་བསྟན་པས། ཟག་བཅས་ཟག་་་་
མེད་ཀྱི་ཆོས་རྣམས་ཀྱི་མཚན་ཉིད་ཐ་དད་དུ་བལྟ་བའི་མངོན་ཞེན་ལྡོག་པ་དང་། ཇི་
ལྟར་བསྟན་པ་བཞིན་དུ་བསྒོམ་པས་དེ་ལྟར་དུ་མངོན་དུ་འགྱུར་བས་ཐབས་མྱུར་བའི་
དགོས་པ་ཡང་ཡོད་པའི་ཕྱིར་དེ་ལྟར་བསྟན་པ་ཡིན་པར། ཀུན་གཟིགས་རོང་བའི་
ཞལ་ནས་འདི་ལྟར་གསུངས་ཏེ། འོ་ན་ཆོས་ཐམས་ཅད་སངས་རྒྱས་ཡིན་ན། གསང་
སྔགས་ཀྱི་ཚུལ་ལས་ཕུང་པོ་ལྔ་རིགས་ལྔའི་སངས་རྒྱས་འབྱུང་བ་ལྔ་ནི་རིགས་ཀྱི་ཡུམ་་་
ལྔ༑ ཡང་དབང་པོ་ལྔ་ནི་རིགས་ལྔ། ཡུལ་ལྔ་ནི་ཡུམ་ལྔ་ཞེས་བྱ་བ་ལ་སོགས་པ་སོ་
སོར་གསུངས་པ་ལྟ་བུ་དང་། ཡེ་ཤེས་ལྔ་ནི་རིགས་ལྔ་ཞེས་བྱ་བ་ལ་སོགས་པ་གསུངས་
པ་དང་། གཞན་ཡང་ཇི་ལྟར་སྣང་བ་དེ་ལྟར་སངས་རྒྱས་ཀྱི་སྐུ་གསུང་ཐུགས་ཀྱི་རང་
བཞིན་ཡིན་ཞེས་ཀྱང་གསུངས་པ་དང་། གཞན་དག་ཏུ་སྐུ་མདོག་དང་ཕྱག་མཚན་ལ་
སོགས་པའི་ངེས་པ་ཡང་གསུངས་པ་དག་ཅི་ལ་དགོངས་ཏེ་གསུངས་པ་ཡིན་ཞེ་ན། འདི་
ནི་ཐམས་ཅད་ཀྱང་བདེན་པ་སྟེ། དེ་ལ་ཇི་ལྟར་སྣང་བ་ཐམས་ཅད་ཀྱང་སྐུ་གསུང་་་་
ཐུགས་ཀྱི་རང་བཞིན་ཉིད་ཡིན་ནོ། །དེ་ལ་སྐུ་མདོག་དང་ཕྱག་མཚན་སོ་སོར་ངེས་པ་
དག་ཀྱང་རང་བཞིན་དེ་ཉིད་ལས་ཉམས་པ་ཡང་མེད་ལ། ཐབས་མྱུར་བར་ཡང་འགྱུར་
ཏེ༑ འདི་སྐད་དུ། རྒྱལ་བའི་རྒྱལ་བ་རྣམས་ཀྱི་སྐུ། །སྣ་ཚོགས་ཅིར་ཡང་སྣང་མོད་ཀྱི། །
ཀུན་ཏུ་རིན་ཆེན་ལྟ་བུ་སྟེ། །དོན་དང་ལས་ཡིན་བསྒོམ་པས་འགྲུབ། །ཅེས་གསུངས་
- 390 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་ལྟ་བུའོ། །ཕུང་པོ་ལ་སོགས་པའི་ཆོས་སོ་སོ་ལྷ་སོ་སོར་གསུངས་པ་ཡང་། རང་
བཞིན་དེ་ལྟར་ཡིན་པ་ལ་འགལ་བ་མེད་ལ། དངོས་པོ་ལ་མངོན་པར་ཞེན་པ་རྣམས་
ཟག་བཅས་དང་ཟག་པ་མེད་པའི་ཆོས་མཚན་ཉིད་སོ་སོར་འཛིན་པའི་བློ་ཅན་རྣམས་
ལ་མཚན་ཉིད་འདྲ་བར་བསྟན་པས་སོ་སོའི་བློ་ལྡོག་པར་འགྱུར་ཏེ། འདི་ལྟར་ཀ་བ་
དང་བུམ་པའི་མཚན་ཉིད་འདུ་བྱེད་དུ་བསྟན་ནས་དེའི་མཚན་ཉིད་མི་རྟག་པར་བསྟན་་་
ན༑ ཀ་བ་དང་བུམ་པའི་བློ་ལྡོག་པ་བཞིན་དུ། ཕུང་པོ་ལྔའི་ཆོས་དང་རྒྱལ་བ་རིགས་
ལྔའི་ཆོས་ཀྱི་མཚན་ཉིད་སྐུ་གསུང་ཐུགས་ཡོན་ཏན་ཕྲིན་ལས་ལྔར་བསྟན་ནས། དེའི་
མཚན་ཉིད་སངས་རྒྱས་སུ་བསྟན་ན། ཟག་བཅས་དང་ཟག་མེད་ཀྱི་མཚན་ཉིད་སོ་
སོའི་བློ་ལོག་ནས་ཐམས་ཅད་ཀྱང་ཟག་པ་མེད་པའི་བློ་སྐྱེ་བར་འགྱུར་ཏེ། དེའི་ཕྱིར་
ཐབས་ལ་མཁས་པས་ཆོས་མཐུན་པ་བསྟན་པའི་སྒོ་ནས་ངེས་པའི་བློ་སྐྱེས་ཏེ། །
འཇུག་པ་དང་དགྲོལ་བའི་ཡན་ལག་ཏུ་འགྱུར་རོ། །དེ་བས་ན་དེ་དག་དེ་ལྟར་བསྟན་
ཏོ༑ ༑དེ་ལ་ཆོས་ཇི་ལྟར་མཐུན་ཞེ་ན། རྣམ་པར་སྣང་མཛད་ནི། དེ་བཞིན་གཤེགས་
པ་ཐམས་ཅད་ཀྱི་སྐུའི་མཚན་མར་བསྟན་པ་སྟེ། གཟུགས་ཀྱང་ལུས་ཀྱི་དངོས་གཞིའོ། །
གཟུགས་ནི་བེམ་པོས་བཅིང་བ་སྟེ། གཏི་མུག་ཀྱང་བླུན་པས་བཅིང་བའོ། །ཆོས་ཀྱི་
དབྱིངས་ཀྱི་ཡེ་ཤེས་ཀྱང་། ངོ་བོ་ཉིད་ཀྱི་སྐུ་སྟེ། དེ་བས་ན་གཟུགས་དང་གཏི་མུག་ནི་
ཆོས་ཀྱི་དབྱིངས་ཀྱི་ཡེ་ཤེས་ཀྱི་བདག་ཉིད་རྣམ་པར་སྣང་མཛད་དུ་བཤད་དོ། །དེ་བས་
ན་གདུལ་བྱ་རྣམས་ལ་རྣམ་པར་སྨིན་པའི་སྐུ་བཟང་པོ་དཔེ་མེད་པ་སྣང་བར་མཛད་པས་
རྣམ་པར་སྣང་མཛད་དོ། །
དེ་བཞིན་དུ་གཞན་ལའང་སྦྱར་ཏེ་མི་བསྐྱོད་པ་ནི། སངས་རྒྱས་རྣམས་ཀྱི་ཐུགས་ཀྱི་
མཚན་ཉིད་དོ། །རྣམ་པར་ཤེས་པའང་ཐུགས་ཏེ། ཞེ་སྡང་ཡང་སེམས་ཀྱི་ལས་རགས་
པ་ཡིན་ནོ། །མེ་ལོང་ལྟ་བུའི་ཡེ་ཤེས་ཀྱང་ཐུགས་ཀྱི་སྙིང་པོ་ཡིན་ཏེ། དེ་བས་ན་སངས་
རྒྱས་ཀྱི་ཐུགས་ནི་འཇིག་རྟེན་པའི་སེམས་ལྟར་རྣམ་པར་རྟོག་པའི་གཡོ་བ་མེད་པས་
མི་བསྐྱོད་པ་ཞེས་བཤད་དོ། །རིན་ཆེན་འབྱུང་གནས་ནི། སངས་རྒྱས་རྣམས་ཀྱི་ཡོན་
- 391 -



ལེའུ་སུམ་ཅུ་པ།
ཏན་གྱི་མཚན་མ་སྟེ། ཚོར་བ་ཡང་ལོངས་སྤྱོད་ཀྱི་གཞི་ཡིན་ནོ། །ང་རྒྱལ་ཀྱང་འདོད་
པས་མྱོས་པའི་བདག་ཉིད་དེ་བཞིན་དུ་མཉམ་པ་ཉིད་ཀྱི་ཡེ་ཤེས་ཀྱང་ཉེས་པ་ཐམས་
ཅད་ཀྱི་བདག་ཏུ་ལྟ་བ་དང་བྲལ་བས་བདག་མེད་པར་རྟོགས་པ་ནི། ཡོན་ཏན་ཐམས་
ཅད་ཀྱི་གཞིར་གྱུར་པས། ཡོན་ཏན་རིན་ཆེན་འབྱུང་གནས་སོ། །སྣང་བ་མཐའ་ཡས་
ནི་གསུང་གི་བདག་ཉིད་དེ། འདུ་ཤེས་ཀྱང་ཐ་སྙད་འདོགས་པའི་ལུས་ཅན་ཡིན་ལ།
འདོད་ཆགས་ཀྱང་དངོས་པོའི་མཚན་མ་ལ་ཆགས་པ་སྟེ། དེ་བཞིན་དུ་སོ་སོར་རྟོག་
པའི་ཡེ་ཤེས་ཀྱང་། དོན་དམ་པ་དང་ཀུན་རྫོབ་ཀྱི་བདེན་པའི་ཡུལ་ཅན་ཡིན་པས།
ཆོས་ཀྱི་སྣང་བ་ཆེན་པོ་མཐའ་ཡས་པ་སྟོན་པའི་བདག་ཉིད་ཡིན་པས་གསུང་སྣང་བ་་་
མཐའ་ཡས་སོ། །དོན་ཡོད་གྲུབ་པ་ནི་ལས་ཀྱི་བདག་ཉིད་དེ། འདུ་བྱེད་ཀྱང་ལས་ཀྱི་
བདག་ཉིད་དོ། །ཕྲག་དོག་ཀྱང་རྩེ་གཅིག་པར་གཏོད་པ་སྟེ། དེ་སྐད་དུ། འདུ་བྱེད་རྟག་
ཏུ་ཕྲག་དོག་སྟེ། །རྩེ་གཅིག་བདག་ཉིད་གཏོད་པའོ། །ཞེས་གསུངས་པའོ། །
ཁུངས་གཞན་གསལ་བས་མ་བྲིས་སོ། །བྱ་བ་གྲུབ་པའི་ཡེ་ཤེས་ཀྱང་། མི་དམིགས་
པའི་ཐུགས་རྗེ་ཆེན་པོའི་དབང་གིས། འགྲོ་བའི་དོན་ལྷུན་གྱིས་གྲུབ་པའི་བདག་ཉིད་
ཡིན་ཏེ། དེ་བས་ན་ལས་ནི་དོན་ཡོད་གྲུབ་པ་ཡིན་ནོ་ཞེས་སོགས་གསུངས་པ་ལྟར་རོ། །
གཉིས་པ་རྒྱུ་འབྲས་རྩོལ་སྒྲུབ་ལས་འདས་པའི་སེམས་ཉིད་ཇི་བཞིན་བཞག་པའི་གལ་
མདོ་ལ་བརྒྱད་དེ། སེམས་ཉིད་སྤྲོས་པའི་སྣང་བ་མེད་པར་བཞག་པའི་གལ་མདོ། དེ་
ཉིད་སྨྲ་བསམ་བརྗོད་དུ་མེད་པའི་གལ་མདོ། བདེ་སྡུག་སེམས་ཀྱི་རོལ་པ་ཡིན་པས་
གང་ཤར་གཉིས་མེད་ནམ་མཁའ་ལྟ་བུར་བཞག་པའི་གལ་མདོ། བདེ་སྡུག་རང་བྱུང་
གི་ཡེ་ཤེས་སུ་ཤར་བ་ཉིད་སྤང་བླང་སྔོན་གྱི་ལས་སུ་འདོད་པ་དགག་པའི་གལ་མདོ།
སེམས་ཉིད་སྤྲོ་བསྡུ་མེད་པའི་རང་བཞིན་རྡོ་རྗེ་ལྟར་འཇིག་འདྲལ་མེད་པས་གདོད་ནས་
སྙིང་པོ་བྱང་ཆུབ་ཏུ་བསྟན་པའི་གལ་མདོ། བསམ་བསྟན་ཆེན་པོ་རང་བཞིན་གང་ལས་
སྐྱེ་བའི་ངོ་བོ་བསྟན་པའི་གལ་མདོ། ཕྲ་བའི་ཡེ་ཤེས་དེ་ཉིད་སྒོམ་པ་གཉིས་གང་ཡང་
- 392 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རུང་བར་བརྟེན་མི་དགོས་པའི་གལ་མདོ། རྒྱུ་འབྲས་གཞི་ནས་གྲོལ་བས་མ་བྱས་སྐུ་
གསུམ་དུ་གྲུབ་པའི་གལ་མདོའོ། །དང་པོ་ནི། འདི་ལྟར་དཔེར་ན་ནམ་མཁའ་ཞེས་པ་
ནི་གཟུགས་ཐོགས་རེག་གི་ཆ་གང་ཡང་མ་དམིགས་པ་ཙམ་ལ་སེམས་ཅན་རྣམས་ཀྱིས་
ནམ་མཁའ་ཞེས་རློམ་ནས་དེ་ལྟར་ཐ་སྙད་བྱས་པ་ཙམ་མ་གཏོགས་རང་གི་ངོ་བོ་ཅིར་
ཡང་མ་གྲུབ་ཅིང་གང་དུའང་སྣང་བ་མེད་པའི་ཕྱིར་ན། ནམ་མཁའ་དེ་ལ་ཕོ་མོ་མ་ནིང་
སོགས་ཀྱི་དབྱེ་བ་དང༌། གྲུ་བཞི་ཟླ་གམ་སོགས་ཀྱི་དབྱིབས་དང་། དཀར་སེར་དམར་
ལྗང་སོགས་ཀྱི་ཁ་དོག་དང་རྒྱལ་རིགས་རྗེ་རིགས་སོགས་ཀྱི་རིགས་རུས་དང་། ཤར་
ལྷོ་ནུབ་བྱང་སོགས་ཀྱི་ཕྱོགས་སུ་གྲུབ་པ་གང་ཡང་མེད་ལ། དེ་བཞིན་དུ་ནམ་མཁའ་
དེ་ལ་ཕྱི་དང་ནང་། སྣང་བ་དང་མུན་པ། གཅིག་དང་ཐ་དད། ཡོད་པ་དང་མེད་པ།
སངས་རྒྱས་དང་སེམས་ཅན། བདེ་དང་སྡུག་བསྔལ། བཟང་ངན་དང་ཆེ་ཆུང་། སྐྱོན་
དང་ཡོན་ཏན་སོགས་གང་གི་ཕྱོགས་སུ་མ་ལྷུང་ཞིང་སྣང་བ་མེད་པ་ལྟར། ཆོས་རྣམས་
ཀྱི་ཆོས་ཉིད་སྐྱེ་མེད་བྱང་ཆུབ་ཀྱི་སེམས་ཀྱང་ནམ་མཁའ་དེ་དང་མཚུངས་པར་དངོས་
མཚན་སྤྲོས་པ་ཐམས་ཅད་དང་བྲལ་བས་ཅིར་ཡང་སྣང་བ་མེད་པའི་རང་བཞིན་དུ་་་
གསུངས་ཏེ། བང་མཛོད་འཕྲུལ་ལྡེ་ལས། ཇི་ལྟར་ནམ་མཁའི་མཚན་ཉིད་ནི། །ཕོ་མོ་
མ་ཡིན་མ་ནིང་མིན། །ཁ་དོག་དབྱིབས་དང་རིགས་མ་ཡིན། །ཕྱོགས་བཞི་མཚམས་
དང་བླ་འོག་མིན། །ཕྱི་ནང་མ་ཡིན་སྣང་མུན་མིན། །གཅིག་དང་ཐ་དད་ཡོད་མེད་མིན། །
སངས་རྒྱས་སེམས་ཅན་བདེ་སྡུག་བསྔལ། །བཟང་ངན་ཆེ་ཆུང་སྐྱོན་ཡོན་ཏན། །གང་
གི་ཕྱོགས་སུ་ལྷུང་བ་མེད། །བྱང་ཆུབ་སེམས་ཀྱང་དེ་དང་མཚུངས། །ཞེས་གསུངས་
པ་ལྟར་རོ། །
དེས་ན་དེ་ལྟ་བུའི་ཆོས་ཉིད་འདུས་མ་བྱས་པའི་གནས་ལུགས་སྨྲ་བསམ་བརྗོད་པ་ལས་
འདས་པའི་རང་བཞིན་རང་བྱུང་ཡེ་ཤེས་ཆེན་པོའི་ངོ་བོ་དེ་ནི་ཡེ་ནས་སྲིད་ཞི་ཀུན་ཁྱབ་
ཆེན་པོའི་ཚུལ་དུ་སངས་རྒྱས་ནས་སེམས་ཅན་གྱི་བར་ཀུན་ཏུ་རྒྱ་ཆད་ཕྱོགས་ལྷུང་མེད་
པར་ཁྱབ་ཅིང་གནས་པ་ཡིན་ཕྱིར་མ་བཙལ་རང་བབ་ཏུ་བཞག་པས་ཆོས་ཉིད་ཇི་བཞིན་
- 393 -



ལེའུ་སུམ་ཅུ་པ།
པའི་ངོ་བོ་མཐོང་བ་མེད་པའི་ཚུལ་གྱིས་མཐོང་བར་འགྱུར་བས་ན་སྒོམ་པ་ཀུན་གྱི་མཆོག་
ཏུ་གྱུར་པ་ཡིན་ཏེ། ཉ་མོ་བག་ལ་ཉལ་བའི་རྒྱུད་ལས། རྩ་བ་མེད་པའི་དངོས་མེད་
སེམས་ཉིད་འདི། །ཕྲ་བར་སྦྱངས་བས་ཀུན་གྱི་སྤྱོད་ཡུལ་ལས་འདས་ཏེ། །འཕགས་
པའི་སྤྱན་གྱིས་གཟིགས་ཤིང་ཤེས་སུ་རུང་མ་ཡིན། །ཅིར་ཡང་མཐོང་བ་མེད་པས་
སེམས་ཀྱི་ངོ་བོ་མཐོང་། །མི་མཐོང་མཐོང་ཕྱིར་རྣམ་པར་མི་རྟོག་མཐོང་། །ཞེས་དང་།
ཐུན་མོང་གི་མདོ་ལས་ཀྱང་། ནམ་མཁའ་མཐོང་ཞེས་སེམས་ཅན་ཚིག་ཏུ་རབ་བརྗོད་
པ༑ ༑ནམ་མཁའ་ཇི་ལྟར་མཐོང་ཞེས་དོན་འདི་བརྟགས་པར་གྱིས། །དེ་བཞིན་ཆོས་
མཐོང་བ་ཡང་དེ་བཞིན་གཤེགས་པས་བསྟན། །མཐོང་བ་དཔེ་གཞན་གྱིས་ནི་བསྙད་
པར་ནུས་མ་ཡིན། །ཞེས་སོ། །དེ་ཉིད་སྒོམ་པ་ཀུན་གྱི་མཆོག་ཏུ་གྱུར་ཚུལ་ཀྱང་། སྔ་
མ་ལས། འདུ་ཤེས་ཟད་པས་བྱང་ཆུབ་སྙིང་པོ་མཐོང་། །རྣམ་པར་མི་སེམས་རང་རིག་
ཉིད་ཀྱི་དབང་། །ཅིར་ཡང་མི་བསྒོམ་པ་ནི་བསྒོམ་པའི་མཆོག་ཅེས་བྱ། །ཅི་ཡང་མི་
དྲན་བ་ནི་ཡང་དག་སངས་རྒྱས་དྲན། རྟག་ཏུ་སངས་རྒྱས་དྲན་ཞིང་དམིགས་པ་མི་
འབྱུང་ན། །མཉམ་སྒོམ་ཡང་དག་དེ་བཞིན་ཉིད་ཅེས་བརྗོད། །ཅེས་སོ། །
གལ་ཏེ་འབྲས་བུ་བྱང་ཆུབ་ཀྱི་གོ་འཕང་ཞིག་གསར་དུ་ཐོབ་པར་རེ་ནས། ཆོས་ཉིད་
བྱང་ཆུབ་སེམས་ཀྱི་ངོ་བོ་དེ་དང་དེ་ཉིད་བསྒོམ་བསྒྲུབ་ཀྱི་ལམ་གང་ཡིན་པ་དེར་བརྟེན་
ནས་ཡོན་ཏན་ཕུལ་དུ་ཕྱིན་པ་ཞིག་གདོད་འབྱུང་དུ་ཡོད་པར་བལྟས་ནས་ནི་དགག་་་་
སྒྲུབ་བླང་དོར་གྱིས་སྒོ་ནས་རྣམ་པར་བཙལ་ཞིང་བསྒོམས་པར་བྱས་ན་སྤྲོས་པའི་སྣང་
བ་མེད་པའི་ཆོས་ཉིད་ནམ་མཁའ་ལྟ་བུ་དེ་ལས་ཇི་ལྟར་ཚོལ་འདོད་ཀྱི་བསམ་པ་དེ་་་
བཞིན་དུ་སྔོན་མེད་གསར་བྱུང་གི་འབྲས་བུ་དེ་ལྟ་བུ་ཞིག་མི་འབྱུང་བར་མ་ཟད། སླར་
ཡང་རེ་དོགས་འབད་རྩོལ་གྱི་རྟོག་པས་རང་གནས་སྙིང་པོ་རང་ཞལ་མི་མཐོང་བ་་་
བསྒྲིབ་པར་འགྱུར་བས་བྱང་ཆུབ་ཐོབ་པའི་གེགས་སུ་ཆེ་བ་ཡིན་ཏེ། དེ་ཉིད་ལས།
བཙལ་མེད་བཙལ་བར་བྱས་པས་བྱང་ཆུབ་ཆེན་པོ་སྐམ། །བདེ་བའི་ཕྱག་རྒྱས་བཏབ་
- 394 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པས་བདེ་མཆོག་གཏིང་ནས་འགགས། ཅེས་དང་། མདོ་བཅུ་ལས། སྲིད་པ་འབྱུང་བ་
སྣང་བ་ཡོད་པའི་ཆོས། །ཆོས་ཉིད་བྱང་ཆུབ་སེམས་ལ་སྣང་བ་མེད། །མ་བཙལ་རང་
བཞིན་བཞག་པས་བསྒོམ་པའི་མཆོག །བཙལ་མེད་ཆོས་ལ་ཡོད་པར་རྣམ་བཙལ་ན། །
ནམ་མཁའ་དག་ལ་ཁང་བ་ཕུབ་དང་འདྲ། །མེད་པར་ཡོད་པའི་འབྲས་བུ་ཡོངས་མི་
འབྱུང་། །ཞེས་སོ། ། །
དེ་ལ་འདིར་མ་བཙལ་རང་བབ་ཏུ་འཇོག་པར་གསུངས་པའི་ཚུལ་འདི་ནི་ཐེག་པ་གཞན་
དང་མ་འདྲེས་པའི་ཁྱད་ཆོས་ཨ་ཏི་རྫོགས་པ་ཆེན་པོའི་མན་ངག་གི་མཐར་གཏུག་པ་་་
ཡིན་པས་རྫོགས་ཆེན་ཉམས་སུ་ལེན་པའི་གང་ཟག་རྣམས་ཀྱིས་གོ་དོན་ལེགས་པོ་ཞིག་
ལེན་པ་གལ་ཆེ་བར་མངོན་ཏེ། ཇི་བཞིན་མ་ནོར་བ་ཞིག་གནད་དུ་མ་ཁེལ་ན་གོལ་ས་
ཤིན་ཏུ་ཆེ་བའི་ཉེན་ཡོད་པའི་ཕྱིར་རོ། །དེའི་ཚུལ་ཀྱང་སྤྱིར་རྫོགས་ཆེན་གྱི་གཞུང་རྣམས་
ན་སྐབས་འགའ་ཞིག་ཏུ་བསྒོམ་པ་ཉིད་བྱ་དགོས་ཚུལ་གསུངས་བའང་ཡོད་ལ། ཕལ་
ཆེ་བ་དག་ཏུ་ནི་རྩོལ་མེད་རང་བབས་སུ་འཇོག་པ་ཁོ་ན་ལས། སྒོམ་སྒྲུབ་རྩོལ་བ་ཐམས་
ཅད་རྫོགས་པ་ཆེན་པོའི་གོལ་ས་ཤ་སྟག་ཏུ་གསུངས་ལ། །འོ་ན་དེ་གཉིས་འགལ་བར་
མི་འགྱུར་རམ་སྙམ་ན། འགལ་བར་ཡང་མི་འགྱུར་ཏེ་ཅིའི་ཕྱིར་ན་སྤྱིར་ཆོས་ཉིད་རང་
གི་ངོ་བོ་དགག་སྒྲུབ་སྤང་བླང་གི་ཡུལ་ལས་ཡེ་ནས་འདས་པས་བསྒོམ་དུ་མེད་པ་ཁོ་་་
ནའི་རང་བཞིན་དུ་གནས་སུ་ཟིན་ཀྱང་། དེ་ཉིད་ཇི་བཞིན་དུ་རྟོགས་པ་དང་མ་རྟོགས་
པའི་དབང་གིས་བསྒོམ་དུ་ཡོད་མེད་གཉིས་སུ་བསྟན་པ་ནི་གང་ཟག་གི་བློ་རིམ་ལ་ལྟོས་
ནས་གསུངས་པའི་ཕྱིར་ཏེ། ཀུན་གསལ་ལས། རྡོ་རྗེ་འཛིན་པ་ངེས་ཟུངས་ཤིག །ངས་
བསྟན་གཉིས་མེད་བདེ་ཆེན་ལ། །བསྒོམ་དུ་ཡོད་མེད་ཐ་སྙད་རྣམ་པར་དག །ཤེས་
རབ་སྟོབས་ཅན་རང་གི་དོན་རྟོགས་པས། །གཉིས་མེད་བདེ་ཆེན་ངང་དུ་འདུ་འབྲལ་
མེད། །མ་བཙལ་བཞག་པས་ངང་ལས་མ་གཡོས་གསལ། །རྒྱུན་ཆད་མེད་པས་ཆུ་བོ་
གང་གཱ་བཞིན། །དབང་པོ་ཡང་རབ་དོན་དུ་དེ་བསྟན་ནོ། །རྟེན་གྱི་གང་ཟག་ཤེས་
རབ་འབྲིང་རྣམས་ལ། །མི་བསྒོམ་སྒོམ་པར་བསྟན་པ་ཡིན། །རྣལ་འབྱོར་ཤེས་རབ་
- 395 -



ལེའུ་སུམ་ཅུ་པ།
རྩལ་ཆུང་ལ། །མ་བསྒོམ་སངས་མི་རྒྱུ་བར་བསྟན། །ཅེས་གསུངས་སོ། །དེས་ན་
བསྒོམ་དུ་ཡོད་མེད་ཞེས་པ་རང་དབང་བ་ཞིག་ཅི་ཡང་མེད་པར་འདིའི་རྩ་བ་ལྟ་བ་རྟོགས་
མ་རྟོགས་ཁོ་ན་ལ་གཏུག་དགོས་རྒྱུ་ཡིན་པ་ལ། རྫོགས་ཆེན་གྱི་ལྟ་བ་ནི་ཇི་བཞིན་མ་
རྟོགས་པས་རེ་དོགས་གཉིས་འཛིན་གྱི་བློ་དང་མ་བྲལ་བཞིན་དུ། བྱ་བྱེད་རྩོལ་སྒྲུབ་
ཐམས་ཅད་དང་བྲལ་བ་བསྒོམ་མེད་རྫོགས་ཆེན་གྱི་རྣལ་འབྱོར་བ་ང་ཡིན་ནོ་སྙམ་ནས་
མངོན་རློམ་དང་བཅས་པས་ལས་འབྲས་ཁྱད་དུ་གསོད་ཅིང་སོས་དལ་བག་ཡངས་སུ་
སྡོད་པ་ནི་སོ་སྐྱེས་ཐ་མལ་དུ་གོལ་བ་ཡིན་པས་དེ་ལྟ་བུའི་གང་ཟག་གིས་བསྒོམ་དགོས་
ཚུལ་གསུངས་ཤིང་། ཇི་ལྟར་བསྒོམ་པའི་ཚུལ་ནི་ད་ལྟའི་ཐ་མལ་གྱི་ཤེས་པ་རང་འགྲོས་
བཅོས་བསླད་དང་བྲལ་བ་འདི་ཡི་ངང་དུ་མ་ཡེང་མ་བརྗེད་ཙམ་དུ་འཇོག་པ་ལས་ལྷག་
པར་བྱ་རྒྱུ་གང་ཡང་མེད་དེ། དེའི་ཚུལ་བླ་མའི་མན་ངག་དང་སྦྱར་ན། ཀུན་མཁྱེན་
འཇིགས་མེད་གླིང་པས། རང་སེམས་ལ་བཅོས་བསྒྱུར་བཟོ་བཅོས་གང་ཡང་མ་བྱས་
པར་སེམས་ཁོ་རང་གིས་ཁོ་རང་ངོ་ཤེས་ཙམ་རིག་ཙམ་པའི་ངང་དུ་འཇོག་པ་དེ་ལས་
ལྷག་པར་བྱ་རྒྱུ་གང་ཡང་མེད་དེ། ལྟར་བཞག་པས་ཀྱང་མི་སྡོད་པ་འགྱུ་བ་བན་བུན་
དུ་ཤར་བྱུང་ན། གང་ཤར་གྱི་རྣམ་རྟོག་དེ་ལ་འཇིག་རྟེན་ཕལ་བ་ལྟར་འདི་ན་འདིའོ། །
དེ་ནི་དེ་འདྲ་ཞིག་གོ་བསམ་པ་ལྟ་བུའི་རྗེས་སྙེག་བརྟགས་དཔྱད་བསམ་གཞིགས་གང་
ཡང་མི་བྱེད་པར། ཤར་མཁན་དེ་གང་ན་འདུག གང་འདྲ་ཞིག་ཡིན་ཁ་ནང་དུ་སློག་
ནས་བལྟས་པས་རྣམ་རྟོག་ལ་དང་པོ་བྱུང་བའི་ཁུང་མེད། ད་ལྟ་གནས་པའི་ས་མེད།
ཐ་མལ་འགྲོ་བའི་ཡུལ་མེད་པས། རང་སྟོང་གཞི་མེད་རྩ་བྲལ་དུ་འགྲོ་བ་ཡིན། མདོར་
ན་དགའ་སྡུག་བཏང་སྙོམས་ལུང་མ་བསྟན་གྱི་རྣམ་རྟོག་ཇི་འདྲ་ཞིག་འཆར་ཀྱང་གང་
ཤར་ངོས་ཟིན་ཤིང་། །
བརྗེད་འབྱམས་འོག་འགྱུར་མ་ཤོར་བར་བྱས་ལ་དགའ་སྡུག་ལ་སོགས་པའི་རྩིས་བཞག་
གང་ཡང་མི་བཏང་བར་རང་ཐོག་བཞག་པས་ཅི་ཞིག་ན་གནས་པ་ལ་རང་དབང་ཐོབ།
- 396 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལྷག་མཐོང་གི་རྩལ་ཐོན་པས་བསྒོམ་པ་ལ་ཡར་སྐྱེད་འབྱུང་བ་ཡིན། ཞེས་གསུངས་སོ། །
འོན་ཀྱང་དེ་ལྟར་བསྒོམ་པར་གསུངས་པ་འདི་རྫོགས་པ་ཆེན་པོའི་བཞག་ཐབས་བསྒོམ་
མེད་རང་གྲོལ་གྱི་དགོངས་པ་དངོས་ནི་མ་ཡིན་པར་དང་པོའི་ལས་ཅན་ལམ་རིམ་གྱི་་
ས་བ་རྣམས་ཀྱི་ངོར་གནས་སྐབས་སྦྱངས་ཚུལ་ཙམ་བསྟན་པ་ཡིན་པ་ལ། དེ་ཁོ་ན་བསྒོམ་
མེད་རང་བཞག་གི་དགོངས་པ་མཐར་ཐུག་ཏུ་བཟུང་ནས་ཆེད་ཆེར་བྱེད་པ་ནི་ནོར་བུ་
ཕལ་བ་ལ་ཡིད་བཞིན་དབང་གི་རྒྱལ་པོར་རློམས་པ་བཞིན་དུ་ཤིན་ཏུ་ནོར་བ་ཡིན་དེ་
དྲན་འཛིན་གྱི་བློ་དང་བཅས་ཤིང་རྩོལ་སྒྲུབ་ཀྱི་ཡུལ་ལས་ཀྱང་མ་འདས་པའི་ཕྱིར་རོ། །
དེས་ན་ཡང་རབ་ཅིག་ཆར་བའི་རིགས་ཅན་ཞིག་ཡིན་ན་ཆོས་ཐམས་ཅད་གདོད་ནས་
སྐྱེ་བ་མེད་པ་ཀ་དག་གཞི་རྩ་བྲལ་བའི་རང་བཞིན་དུ་བླ་མའི་མན་ངག་དང་རིག་པའི་
རྩལ་དབང་སོགས་ཀྱི་ཐབས་ལ་བརྟེན་ནས་སྐད་ཅིག་གིས་མངོན་དུ་འགྱུར་བ་ལས་
དཔྱད་པ་སོགས་ལ་ལྟོས་མི་དགོས་མོད། དེས་ལས་གཞན་པ་དག་གིས་རྒྱལ་བའི་བཀའ་
ལུང་ཟབ་མོ་དང་བླ་མ་དམ་པའི་མན་ངག་གི་གནད་ལ་བརྟེན་ནས་ཕྱི་ནང་གཟུང་འཛིན་
གྱིས་བསྡུས་པའི་ཆོས་རྣམས་ལ་བྱུང་གནས་འགྲོ་གསུམ་ལ་བརྟགས་པ་སོགས་དངོས་
སྟོབས་ཀྱི་རིག་པའི་ལམ་ནས་བརྟགས་ཤིང་གཏན་ལ་ཕབ་དགོས་ལ། །དེ་ལྟར་བརྟགས་
ནས་གཏན་ལ་ལེགས་པོ་ཞིག་ཕེབས་པའི་ཚེ་ན། ཕྱི་ཚོགས་དྲུག་ཡུལ་གྱི་སྣང་བ་ཐམས་
ཅད་གདོད་ནས་ཡོད་མ་མྱོང་བ་མེད་སྣང་སྟོང་པའི་རང་གཟུགས་སྒྱུ་མ་ཆུ་ཟླ་ལྟ་བུའི་་་་
ཚུལ་དུ་མཐོང་ཞིང་། ནང་འགྱུ་དྲན་སེམས་ཀྱི་རྟོག་པ་རྣམས་ཀྱང་གདོད་ནས་ཡེ་སྟོང་
ཆེན་པོ་ཡུལ་མེད་ཟང་ཐལ་གྱི་རང་བཞིན་དམིགས་གཏད་ངོས་བཟུང་དང་བྲལ་བས་
བློ་འདས་སྨྲ་བསམ་བརྗོད་མེད་ནམ་མཁའ་སྟོང་པའི་དཀྱིལ་ལྟ་བུ་ཞིག་ཏུ་ཡིད་དཔྱོད་
ཙམ་མིན་པར་ཡིད་ཆེས་གཏིང་ནས་ཐོབ་པས་ཐེ་ཚོམ་གྱི་དཔྱང་ཐག་ཆད་པ་ཞིག་མཐོང་
རྒྱུ་ཡོད་པ་འདྲ་སྟེ།
ཆོས་དབྱིངས་རིན་པོ་ཆེའི་མཛོད་ལས། རྣལ་འབྱོར་དག་པའི་སེམས་ལ་ཚུར་བལྟས་
པས། །རྟེན་གཞི་མེད་པའི་རིག་པ་མིང་དང་བྲལ། །མཚོན་བརྗོད་མ་མཐོང་ལྟ་སྒོམ་
. 397 -



ལེའུ་སུམ་ཅུ་པ།
ཁྲིགས་ཆགས་བུད། །ཕྱལ་བ་ལྷུག་པ་ཡངས་བ་ཕྱམ་གདལ་བས། །ཉམས་ལེན་མ་
ཤེས་ཐུན་མཚམས་ཕྱོགས་རིས་མེད། །ཐམས་ཅད་རྒྱ་ཡན་ཕྱམ་ཕྱམ་བར་མཚམས་
བྲལ། །ལུས་དང་ཡུལ་ལ་སྣང་བའི་གཏད་མེད་པར། །ནམ་མཁའི་ཀློང་ཡང་མཉམ་
པར་ཕྱམ་གདལ་བས། །ནང་གི་ཆོས་ཞེས་བདག་ཏུ་འཛིན་པ་མེད། །ཕྱི་རོལ་སྣང་བའི་
ཡུལ་ལ་ཕར་བལྟས་པས། །ཐམས་ཅད་སང་སེང་འལ་འོལ་ཟང་མ་ཐལ། །ར་རི་ཟབ་
ཟེབ་གཟའ་གཏད་ཆོས་དང་བྲལ། །སྣང་གྲགས་དྲན་རིག་མྱོང་ཚོར་སྔར་བཞིན་མེད། །
འདི་ཅི་རང་བཞིན་སྨྱོན་པའི་སྣང་བའམ། །རྨི་ལམ་ནང་བཞིན་རང་ལ་དགོད་པོ་འཆོར། །
དགྲ་གཉེན་ཆགས་སྡང་ཉེ་རིང་འདུ་ཤེས་བྲལ། །ཉིན་མཚན་རིས་མེད་མཉམ་པར་
ཕྱམ་གཅིག་པས། །དམིགས་གཏད་མཚན་མར་འཛིན་པའི་འཁོར་བ་སངས། །རང་
བྱུང་ཡེ་ཤེས་ངང་ཞེས་མི་རྟོག་པས། །བླང་དོར་སྤང་གཉེན་གཟེབ་ལས་འདས་པ་ཡིན། །
འདི་ལྟར་རྟོགས་ན་གཉིས་མེད་ཡེ་ཤེས་ཏེ། །རང་བྱུང་ཀུན་ཏུ་བཟང་པོའི་དགོངས་པར་
ཕྱིན་ཞེས་གསུངས་པ་ལྟར་རོ། །དེ་ཙམ་ན་བསྒོམ་བྱའི་ཆོས་དང་། སྒོམ་བྱེད་ཀྱི་བློ་
དང༌། སྒོམ་པ་པོའི་གང་ཟག་སོགས་སུ་བལྟ་བའི་རྫུན་རིས་ཐམས་ཅད་དབྱིངས་སུ་
ཡལ་བས། ང་མི་མཐུན་པ་སྤང་བར་བྱ་བའམ། གཉེན་པོ་བརྟེན་པར་བྱ་བའམ། ངང་
ལ་གནས་པར་བྱ་བའམ། འབྲས་བུ་མངོན་དུ་བྱ་བ་སོགས་ཀྱི་རྩོལ་སྒྲུབ་ཐམས་ཅད་
དང་བྲལ་ཞིང་དམིགས་གཏད་ཆེད་འཛིན་གྱི་གཏད་སོ་གང་ཡང་མེད་པས་ཅི་ཡང་མི་
བསྒོམ་པ་ཡིན་ཏེ། གཏིང་རྫོགས་ལས། རང་སེམས་སྙིང་པོའི་དོན་རྟོགས་ཆོས་སྐུ་ལ། །
བསྒོམ་བྱའི་ཡེ་ཤེས་ཆོས་སྐུ་གུད་ན་མེད། །སྔ་ཕྱི་སེམས་ཀྱི་ཡེ་ཤེས་མཐའ་བྲལ་བ། །
མ་ནོར་སྒོམ་པ་པོ་ཡང་ག་ལ་ཡོད། །དེ་ལ་སྒོམ་མཁན་སེམས་ལ་དངོས་མེད་ན། །མི་
གནས་མི་རྟོག་འཇོག་པ་རྣལ་འབྱོར་མིན། །ཞེས་དང་།
ཀུན་མཁྱེན་བླ་མས། ཉི་མའི་སྙིང་པོ་ཡེ་ཤེས་རིག་པའི་རྩལ། །གང་ལྟར་ཤར་བ་དེ་
ལྟར་མི་འཛིན་པ། །ཆུ་བོའི་རྒྱུན་བཞིན་ཆེད་དུ་བསྒོམ་པ་མེད། །འཁྲུལ་བ་ཞིག་པས་
- 398 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྒྲིབ་པ་མ་མཐོང་སྟེ། །གང་ལྟར་ཤར་ཡང་ཀུན་བཟང་དག་པའི་ཀློང་། །ཡེངས་དང་
མ་ཡེངས་བདག་ལ་རྩིས་གདབ་མེད། །སྒོམ་དང་མི་སྒོམ་ལྟ་དང་སྤྱོད་པ་མེད། །དོན་
འདི་ཡིན་མིན་སུ་ལའང་འདྲི་རྒྱུ་མེད། །ཅེས་གསུངས་སོ། །དེས་ན་ཚུལ་དེ་ལྟ་བུ་གདེང་
དུ་ནམ་གྱུར་པ་ན་དེ་དུས་རྩོལ་མེད་རང་བབས་ཀྱི་བཞག་ཐབས་བསྒོམ་མེད་ཨ་ཏིའི་
དགོངས་པ་ཇི་བཞིན་པ་རྟོགས་པ་ཡིན་གྱིས། དེ་ལས་གཞན་དུ་རང་བཞག་དང་བསྒོམ་
མེད་རྩོལ་བྲལ་སོགས་ཀྱི་ཁ་ཕོ་ཅི་བཏོན་ཀྱང་ཝ་སྤྲེལ་སེང་གེར་བརྫུས་པ་ལྟ་བུ་ལས་
ཅི་ཡང་མེད་པར་སེམས་སོ། །སྔ་མ་ལས། ཡང་དག་དོན་གྱི་ལྟ་བའི་གདེང་མེད་པར། །
ཚིག་ཙམ་ལུང་ལས་ཆོས་ཀྱི་ཁུངས་བྱུང་ནས། །བྱར་མེད་ཆོས་ལ་ང་རྒྱལ་བློ་བརྟེན་
ནས། །ལུས་ངག་གཙང་ཆོས་ཕད་ཧྲལ་སྤྱོད་བྱེད་པས། །རང་སེམས་བཀག་ཀྱང་འཁོར་
བར་མི་སྐྱོབས་ཏེ། །སྡུག་བསྔལ་ཡ་ངའི་འབྲས་བུ་ཐེ་ཚོམ་མེད། །བལྟ་བ་ཉམས་པའི་
སྐྱོན་དུ་བཤད་པའི་ཕྱིར། །ཤིན་ཏུ་རྣལ་འབྱོར་དོན་ཉིད་རྟོགས་པ་གཅེས། ཅེས་
གསུངས་སོ། །
དེས་ན་བསྒོམ་མེད་ལ་ཡང་། དོན་གསལ་ལས། གཤིས་ལ་བསྒོམ་དུ་མེད་པ་དང་། །
རྟོགས་པས་བསྒོམ་དུ་མེད་པའོ། །ཞེས་གསུངས་པ་ལྟར་གཉིས་སུ་ཡོད་པ་ལས་རྟོགས་
པས་བསྒོམ་དུ་མེད་པ་ཞིག་མ་འོང་བར་གཤིས་ལ་བསྒོམ་དུ་མེད་པའི་གོ་ཡུལ་ཙམ་་་་
གྱིས་གར་ཡང་མི་ཕྱིན་པར་འདྲའོ། །གཉིས་པ་ནི། ཇི་སྐད་དུ་བང་མཛོད་འཕྲུལ་ལྡེ་
ལས། རང་ལ་ཡོད་ཀྱང་རྟོགས་པར་དཀའ་བའི་ཕྱིར། །གསང་བའི་མན་ངག་ཡིན་པར་
ཡིད་ཀྱང་ཆེས། །ཞེས་གསུངས་པའི་དོན་བཞིན་དུ། འདི་ལྟར་སེམས་ཅན་རྣམས་ལ་
ཡེ་ནས་བྱ་བཙལ་མེད་པར་ལྷུན་གྲུབ་འདུ་འབྲལ་སྤངས་པའི་ཚུལ་དུ་ཡོད་ཀྱང་་་་་
གསང་ཐབས་ཀྱིས་ཆོད་ཏེ་ཤིན་ཏུ་རྟོགས་པར་དཀའ་བས་མཆོག་ཏུ་གསང་བའི་ཆོས་
ཉིད་རིག་པ་བྱང་ཆུབ་ཀྱི་སེམས་ནི། སྨྲ་བརྗོད་སྤྲོས་པའི་སྤྱོད་ཡུལ་ཐམས་ཅད་ལས་
འདས་པའི་ཕྱིར་ན་གང་ཟག་གང་གི་རྣ་བའི་དབང་པོ་ལ་བརྟེན་ནས། དགེ་བའི་བཤེས་
གཉེན་གཞན་གྱིས་བསྟན་པ་ལས་ཐོས་པར་མི་འགྱུར་ལ། དེ་ལྟར་ཐོས་སུ་མེད་པ་
399 -



ལེའུ་སུམ་ཅུ་པ།
བཞིན་དུ་བརྗོད་པ་པོའི་གང་ཟག་གིས་སྨྲ་བྱེད་ལྕེ་ཡི་དབང་པོས་ཀྱང་སྒྲ་ཚིག་རང་་་་་
མཚན་པ་ཞིག་ལ་བརྟེན་ནས་ཆོས་ཉིད་བྱང་ཆུབ་ཀྱི་སེམས་དེ་ལ་བརྗོད་དུ་རྡུལ་ཕྲ་རབ་
ཀྱི་ཆ་ཙམ་ཡང་མེད་དེ། རྒྱུ་མཚན་ཅིའི་ཕྱིར་ན་སྔར་བཤད་པ་ལྟར་སྙིང་པོ་རང་བྱུང་གི་
ཡེ་ཤེས་ཏེ་རྟོག་པས་བསམ་དུ་མེད་པ། དམིགས་པའི་ཡུལ་མེད་པ། དཔེ་ཡིས་མཚོན་
དུ་མེད་པ། མཚན་མའི་སྤྲོས་པ་མེད་པ། རྒྱུ་རྐྱེན་གྱིས་བྱས་པ་མེད་པའི་གཏན་ཚིགས་
ལྔ་བོ་དེས་ཕྱིར་ན་ཡུལ་གཉིས་ལས་འདས་པ་ཡིན་ནོ། །དེ་ལྟར་ཡང་སེང་གེ་རྩལ་་་
རྫོགས་ཆེན་པོའི་རྒྱུད་ལས། ཚིག་དང་ཡི་གེའི་ཆོས་སྐུ་སྟོན་མི་ནུས། །ཚིག་ལ་ཞེན་ན་
རྣལ་འབྱོར་རྟོག་པའི་ལམ། །ཚིག་གིས་བློ་ཡིས་ཐེ་ཚོམ་རབ་བསལ་ནས། །ཚིག་ལ་
མི་གནས་རང་གི་དོན་ལ་བསྐྱལ། །ཞེས་དང་། མདོ་བཅུ་ལས། དུས་གསུམ་སངས་
རྒྱས་ཁམས་གསུམ་སེམས་ཅན་ལ། །མ་བསྟན་མཆོག་ཏུ་གསང་བའི་བྱང་ཆུབ་སེམས། །
བདེ་གཤེགས་ཡེ་ཤེས་སྙན་གྱིས་སྔར་མ་གསན། །སེམས་ཅན་རྣ་བའི་དབང་པོས་སྔར་
མ་ཐོས། །དེ་བཞིན་སྟོན་པའི་ལྗགས་ཀྱིས་དབང་པོས་ཀྱང་། །བདེ་གཤེགས་རྣམས་
ལ་གསུང་གིས་བསྒྲགས་པ་མེད། །དེ་བཞིན་གང་ཟག་ལྕེ་ཡི་དབང་པོས་ཀྱང་། །སེམས་
ཅན་རྣམས་ལ་ཚིག་ཏུ་བརྗོད་པ་མེད། །ཅེས་གསུངས་སོ། །
དེ་ལྟར་ཚིག་བཅད་ལྔས་ཆོས་ཉིད་དབྱིངས་ཀྱི་ཐིག་ལེ་བསྟན་ཏེ། དེ་ཡང་སྔར་བསྟན་
པའི་ཆོས་ཉིད་བྱང་ཆུབ་སེམས་ཀྱི་ཐིག་ལེ་དེ་འཁོར་འདས་ཀྱི་ཆོས་ཐམས་ཅད་ཀྱི་་་་
འབྱུང་གནས་སུ་གྱུར་པས་སྟོང་པ་ཉི་ཚེ་བའི་མཐར་ལྟུང་བའི་སྤྲོས་པ་གཅོད་པར་བྱེད་
པས་དབྱིངས་ཀྱི་ཐིག་ལེ་ཞེས་བརྗོད་དེ། ཀུན་མཁྱེན་བཀའ་དྲིན་ཅན་གྱི་ཞལ་ནས།
འཁོར་འདས་འབྱུང་བས་དབྱིངས་ཞེས་རབ་བརྗོད་ཅིང་། །ཞེས་པ་ལྟར་ལ། དེ་ཉིད་
འབྲས་ཀློང་ལས། དེ་ལྟར་ངང་ཚུལ་རྣམ་པར་དག་པ་ཉིད། །བསྟན་པ་རྒྱ་མཚོའི་འབྱུང་
གནས་གཞིར་གནས་རྫོགས། །ཆད་པ་ཉི་ཚེའི་སྤྲོས་པའང་འདས་པ་སྟེ། །ཆོས་ཉིད་
དབྱིངས་ཀྱི་ཐིག་ལེ་རྫོགས་པའོ། །ཞེས་གསུངས་སོ། །དཀའ་འགྲེལ་ལས་དེ་ཉིད་
པ 400 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བསྒོམ་པ་ལ་སྦྱར་ཞིང་བསྒོམ་པ་དེ་ལ་ཡང་། རང་བཞིན་ཡེ་ནས་གནས་པའི་ཆོས་་་་
ཉིད་དང༌། དེ་བླ་མ་དམ་པའི་མན་ངག་གི་དོན་ལྟར་རྟོགས་པ་དང་། དེ་ལྟར་རྟོགས་
པའི་ཡོན་ཏན་ཆོས་ཉིད་རང་རྩལ་ལས་འཆར་ཚུལ་དང་། མ་བཅོས་རང་བཞག་ཏུ་་
གནས་པ་བསྒོམ་པའི་མཆོག་ཏུ་བསྟན་པ་དང་། དེ་ལ་སྨྲ་བསམ་བརྗོད་དུ་མེད་པར་
བསྟན་པ་དང་ལྔ་ཡོད་པ་རྣམས་ཚིག་བཅད་ལྔས་རིམ་པར་བསྟན་པར་གསུངས་ཏེ།
དེ་ལས། བསྒོམ་པ་ལ་ནི་ལྔར་བཤད་དེ། །རང་བཞིན་གནས་པའི་ཡེ་ཤེས་དང་། །
བླ་མས་བསྟན་པའི་རྟོགས་པ་དང་། །རྟོགས་པའི་ཡོན་ཏན་རང་ལས་བྱུང་། །མ་བཅོས་
རང་བཞག་བསྒོམ་པའི་མཆོག་དེ་ལ་བརྗོད་དུ་མེད་པའོ། །དེ་ལྔ་བཞི་ཚན་ལྔ་ལ་ནི། །
རིམ་དང་རིམ་གྱིས་སྦྱར་ལ་བཤད། །ཅེས་གསུངས་སོ། །གསུམ་པ་ནི། འདི་ལྟར་འགྲོ་
བའི་གནས་རིས་དྲུག་གིས་བསྡུས་པའི་སེམས་ཅན་རྣམས་ཀྱིས་ལས་དཀར་ནག་ལ་
བརྟེན་པའི་སྤྱི་དང་བྱེ་བྲག་གི་བདེ་བ་དང་སྡུག་བསྔལ་མི་འདྲ་བ་སྣ་ཚོགས་མྱོང་བ་ལྟར་
སྣང་བའི་དུས་ཉིད་ནས། ཆོས་དབྱིངས་བྱང་ཆུང་སེམས་ཀྱི་རོལ་རྩལ་རང་ཤར་བའི་
སྟོང་གཟུགས་མེད་པ་གསལ་སྣང་ཙམ་ལས་གཞན་དུ་ཡོད་མ་མྱོང་བས། ཀུན་ཏུ་བཟང་
པོའི་ཟག་མེད་བདེ་བ་ཆེན་པོའི་རང་བཞིན་ལས་སྐད་ཅིག་ཀྱང་གཡོ་བ་མེད་པར་ཆོས་
ཉིད་ཀྱི་རྒྱན་དུ་སྣང་བ་ཡིན་ཏེ། མུ་ཏིག་འཕྲེང་བ་ལས། འགྲོ་བའི་སྡུག་བསྔལ་མྱོང་
བའི་ཚེ། །ང་ཡི་བདེ་བ་རང་ཤར་ཡིན། །དེ་དུས་བདེ་སྡུག་དབྱེར་མེད་ན། །ང་ཡི་ཡོན་
ཏན་འདི་ལ་རྫོགས། །ཅེས་གསུངས་པ་ལྟར་རོ། །
དེས་ན་འཁོར་འདས་བདེ་སྡུག་གི་སྣང་བ་གང་ཤར་ཐམས་ཅད་བཟང་ངན་བླང་དོར་
མེད་པར་དུས་དང་རྣམ་པ་ཀུན་ཏུ་བྱང་ཆུབ་སེམས་ཀྱི་ཀློང་དུ་འུབ་ཆུབ་ཅིང་དབྱེར་མེད་
མཉམ་པ་ཆེན་པོ་གཅིག་ཏུ་གནས་པས་ཆོས་ཉིད་རྣམ་པར་དག་པའི་རོལ་བ་ལ་རང་
གིས་ལོངས་སྤྱོད་པ་ཙམ་ལས། ལས་ཉོན་བདེ་སྡུག་ལ་སོགས་པའི་སྐྱོན་གྱིས་ཆོས་ཉིད་
འདུས་མ་བྱས་པའི་ཡེ་ཤེས་དེ་ལ་བསྐྱོད་ཅིང་བསྒྱུར་བར་བྱེད་པ་རྡུལ་ཙམ་ཡང་མེད་
པར་ཆོས་ཉིད་ཡེ་ཇི་བཞིན་ཏུ་གནས་པ་ནི། དཔེར་ན་ནམ་མཁའི་མཐའ་ལ་ཐུག་པ་
- 401 -



།
--
，
་，
…
...
： -：
…. --་
..
ལེའུ་སུམ་ཅུ་པ།
མེད་པས་སྣོད་བཅུད་ཐམས་ཅད་ལ་ཁྱབ་ཅིང་དེའི་ཀློང་དུ་བརྟན་གཡོའི་གཡོ་འཁྲུལ་
ཇི་ལྟར་སྣང་ཡང་ནམ་མཁའ་ལ་གོས་པ་མེད་པ་ལྟར་སྙིང་པོ་བྱང་ཆུབ་ཀྱི་སེམས་ཀྱང་
འཁོར་འདས་ཐམས་ཅད་ལ་བཟང་ངན་བླང་དོར་མེད་པར་མཉམ་པར་གནས་ཤིང་་་་
སྲིད་ཞི་ཀུན་ཁྱབ་ཆེན་པོར་བཞུགས་པ་ཡིན་ཀྱང་དེ་དག་གི་སྐྱོན་ཡོན་གང་གིས་ཀྱང་་་་
གཡོ་ཞིང་བསྐྱོད་པ་མེད་པས་གང་ཤར་ལ་ཆེད་འཛིན་མེད་པར་རང་བབས་སུ་བཞག་
པར་བྱའོ། །དེ་ལྟར་ཡང་མདོ་བཅུ་ལས། འགྲོ་བ་རིགས་དྲུག་ཉོན་མོངས་ལྔ། །སྙིང་
པོ་བྱང་ཆུབ་སེམས་ཀྱི་རང་བཞིན་ཡིན། །སངས་རྒྱས་རྣམས་ཀྱི་སྐུ་གསུང་ཐུགས་ལ་
ཆུབ། །སེམས་ཅད་རྣམས་ཀྱི་ལུས་ངག་ཡིད་ལ་ཁྱབ། །དུས་གསུམ་སངས་རྒྱས་སྐུ་་
དང་ཡེ་ཤེས་རོལ། །ཁམས་གསུམ་སེམས་ཅན་དུག་ལྔ་རང་ཁར་སྤྱོད། །བྱང་ཆུབ་
སེམས་ཀྱི་སྙིང་པོ་དེ་ལ་ནི། །དངོས་པོ་མཚན་མར་སྤྱོད་པ་མེད་བཞིན་དུ། །དཔེར་ན་
ནམ་མཁའ་ལྟ་བུའི་རང་བཞིན་དུ། །ཀུན་ལ་ཁྱབ་པས་ནམ་མཁའ་མཐའ་ལྟར་གནས། །
ཞེས་གསུངས་པ་བཞིན་ནོ། །
བཞི་བ་ནི། འདི་ལྟར་སངས་རྒྱས་རྣམས་ལ་ཟག་པ་མེད་པའི་ཡེ་ཤེས་ཆོས་ཉིད་འགྱུར་་་་
བ་མེད་པ་བདེ་བ་ཆེན་པོའི་ངོ་བོར་སྣང་བ་དང་། སེམས་ཅན་རྣམས་ལ་འཁོར་བའི་
སྡུག་བསྔལ་རང་རྒྱུད་པར་སྣང་བ་འདི་གཉིས་ལ་བཟང་ངན་བླང་དོར་གྱི་ཁྱད་པར་་་་
ཅིར་ཡང་མེད་པར་བྱང་ཆུབ་ཀྱི་སེམས་གཅིག་གི་རྩལ་ལས་ཤར་བའི་རོལ་བ་ཡིན་་་་
པས། གཞི་མེད་རྩ་བྲལ་ཆེན་པོ་མེད་སྣང་སྟོང་གཟུགས་ཙམ་གྱི་རང་བཞིན་དུ་མཚུངས་
པ་ལ། ཐེག་པ་འོག་མ་པ་དག་གིས་དེ་ལྟར་ཆོས་ཉིད་རྒྱུ་འབྲས་སྤང་བླང་དང་བྲལ་བའི་
རང་བཞིན་དུ་མ་རྟོགས་པར་དགེ་སྡིག་གི་ལས་སོ་སོའི་དབང་གིས་འཁོར་འདས་དང་
བདེ་སྡུག་ལ་སོགས་པ་སྣང་བ་ཡིན་པས་དགེ་སྡིག་བླང་དོར་གྱི་ཚུལ་མ་འཆོལ་བར་བྱེད་
དགོས་སོ་ཞེས་ནི་རྣམ་པར་བརྟགས་ཤིང་ཞེན་ནས་ཐེག་པ་རང་རང་གི་ལམ་ནས་་་་་
གསུངས་པ་ལྟར་ལས་ཉོན་སྡུག་བསྔལ་ཐམས་ཅད་སྤོང་འགོག་སྦྱོང་བསྒྱུར་གྱི་ཐབས་
- 402 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལ་བརྩོན་པར་བྱེད་ན་ཡང་། དོན་ལ་དེ་ལྟར་དགེ་སྡིག་དང་བདེ་སྡུག་ལ་སོགས་པ་སློང་
འགོག་སྦྱོང་བསྒྱུར་གྱི་ཡུལ་དུ་གྱུར་པ་གང་ཡང་མེད་པས་ཕན་གནོད་ཐམས་ཅད་དང་
བྲལ་བ་ཡིན་པར་བསྟན་པ་སྟེ། རྩལ་རྫོགས་ལས། དགེ་བས་སངས་རྒྱས་དོན་མི་
རྟོགས། །དགེ་བས་སངས་རྒྱས་དོན་རྟོགས་ན། །རྫོགས་ཆེན་གནས་ལུགས་རྫུན་པར་
འགྱུར། །སྡིག་པས་འཁོར་བ་ལྷུང་མི་སྲིད། །སྡིག་པས་འཁོར་བར་ལྟུང་སྲིད་ན། །སྐད་
ཅིག་རྣམ་གསུམ་རྫུན་པར་འགྱུར། །ཞེས་གསུངས་པ་ལྟར། ཅི་སྟེ་ཉོན་མོངས་པ་དང་
དགེ་སྡིག་གི་ལས་ཀྱི་དབང་དུ་གྱུར་པ་ཞིག་ཡིན་ན་ནི་རྒྱུ་རྐྱེན་རྩོལ་བ་དང་བྲལ་བའི་
གནས་ལུགས་རང་བྱུང་འདུས་མི་བྱས་པའི་ཡེ་ཤེས་དེ་ཡོད་པ་མ་ཡིན་པར་དགེ་སྡིག་
གི་ལས་དེ་ཁོ་ན་དབང་བཙན་པར་འགྱུར་ནའང་། དཔེར་ན་ཅེ་སྤྱང་གི་མིག་ལ་ཉིན་
མཚན་གྱི་དབྱེ་བ་མེད་པས་མུན་པ་བསལ་བྱའི་རྫས་མ་གྲུབ་པ་ལྟར་ལས་ཉོན་སྡུག་་་་
བསྔལ་ཐམས་ཅད་སྤང་བྱའི་རྫས་སུ་གྲུབ་པ་ཞིག་ཐ་སྙད་ཙམ་དུ་ཡང་མེད་པར་གསུངས་
ཏེ༑ སྤྱི་གཅོད་ལས། དགེ་བའི་ཕྱོགས་དང་སྡིག་ལ་སོགས། །ཐ་སྙད་ཙམ་ཡང་ཡོད་
པ་མིན། །རྣམ་གྲོལ་རྣམ་པར་བཅིང་བ་ཡི། །གཉིས་པོ་དེ་ཡང་གདོད་ནས་མེད། །ཅེས་
དགེ་སྡིག་གི་ལས་ཞིག་གཏན་ནས་ཡོད་མ་མྱོང་པའི་ཕྱིར་ན་ལས་ཉོན་སྡུག་བསྔལ་ལས་
རྣམ་པར་གྲོལ་བའི་སངས་རྒྱས་དང་། དེ་དག་གིས་རྣམ་པར་བཅིངས་པ་སེམས་ཅན་
ཞེས་པ་ཡི་ཐ་སྙད་གཉིས་པོ་དེ་ཡང་གདོད་ནས་ཡོད་མ་མྱོང་བས་འཁོར་འདས་མིང་་་
མེད་ཆེན་པོར་བསྟན་པའོ། །མདོ་བཅུ་ལས། སྙིང་པོ་བྱང་ཆུབ་སེམས་སུ་མཚུངས་པ་
ལ༑ ༑ལས་ཀྱི་དབང་གིས་ཁྱད་པར་འབྱུང་ངོ་ཞེས། །ངེས་མེད་བློ་ཡིས་རྣམ་པར་་་་
བརྟགས་པ་ལ། །ཅི་སྟེ་ལས་དེའི་དབང་དུ་གྱུར་པ་ནི། །སྐྱེ་མེད་རང་བྱུང་ཡེ་ཤེས་ཡོད་
མ་ཡིན། །ཞེས་གསུངས་སོ། །
ལྔ་པ་ནི། འདི་ལྟར་ཕྱི་ནང་སྣོད་བཅུད་ཀྱི་དངོས་པོ་ཐམས་ཅད་རྒྱུ་རྐྱེན་རྟེན་འབྲེལ་གྱི་
དབང་གིས་བྱུང་བ་ཡིན་པས་ན་དགེ་སྡིག་གི་ལས་ཅིའི་ཕྱིར་མེད་སྙམ་ན། དེ་ལྟར་རྒྱུ་
རྐྱེན་གྱི་དབང་གིས་བྱུང་བར་སྣང་བ་ནི་སེམས་ཅན་རྣམས་ཀྱིས་རང་རང་གི་བློས་་་་་
- 403 -



ལེའུ་སུམ་ཅུ་པ།
བཏགས་པ་ཙམ་མ་གཏོགས་དོན་ལ་གང་ཡང་གྲུབ་པ་མེད་པར། སྣང་སྲིད་འཁོར་་་
འདས་ཀྱི་ཆོས་རྣམས་ནི་བྱང་ཆུབ་ཀྱི་སེམས་གཅིག་གི་རྩལ་ལས་མེད་སྣང་སྟོང་གཟུགས་
ཀྱི་རོལ་བར་ཤར་བ་ཙམ་ཡིན་པས་འཁོར་འདས་བདེ་སྡུག་ཐམས་ཅད་རྒྱུ་མཐུན་ངེས་་་
པར་གསུངས་ཏེ། དེ་ཉིད་ལས། བདེ་དང་སྡུག་བསྔལ་རྒྱུ་མཐུན་ནི། །སྙིང་པོ་བྱང་
ཆུབ་སེམས་འདིས་ནི། །རྒྱུ་གཉིས་ཡེ་ནས་བྱས་པའི་ཕྱིར། །བདེ་དང་སྡུག་བསྔལ་རྒྱུ་
མཐུན་ངེས། །ཞེས་གསུངས་པ་ལྟར་རོ། །དེ་དག་གང་ལས་སྣང་བའི་གཞིའམ་རྒྱུ་
བྱང་ཆུབ་ཀྱི་སེམས་ཉིད་ནི་རྒྱུ་རྐྱེན་གང་གིས་ཀྱང་འདུས་མ་བྱས་ཤིང་རྒྱུ་འབྲས་ཀྱི་་
མཚན་མ་ཐམས་ཅད་འཇོམས་པར་བྱེད་པས་རྡོ་རྗེ་ཞེས་གསུངས་ཞིང་། དེ་བཞིན་དུ་
ཆོས་ཐམས་ཅད་བསྐྱེད་པར་བྱེད་པའི་རྐྱེན་དུ་སྣང་བ་རྣམས་ཀྱང་བྱང་ཆུབ་ཀྱི་སེམས་
དེ་དང་འདྲ་བར་ཡེ་སྟོང་འདུས་མ་བྱས་པའི་རང་བཞིན་དུ་གནས་པས་ཆོས་ཐམས་ཅད་
རྒྱུ་རྐྱེན་གང་ལས་ཀྱང་མ་སྐྱེས་ལ། དེ་ལྟར་རྒྱུ་རྐྱེན་ལས་མ་སྐྱེས་ཤིང་འདུས་མ་བྱས་་
པའི་ངོ་བོ་ཡིན་པས་ན་མཐར་འཇིག་པ་ཡང་མེད་པས་སྐྱེ་ཤིའི་མཚན་མ་ཀུན་ལས་་་་
འདས་པ་ཡིན་ནོ། །
དེས་ན་ཆོས་ཐམས་ཅད་བྱ་བྱེད་རྩོལ་བ་ལ་མི་ལྟོས་པར་ཡེ་གདོད་མ་ཉིད་ནས་སྙིང་
པོ་བྱང་ཆུབ་ཀྱི་རང་བཞིན་དུ་མངོན་པར་སངས་རྒྱས་ཟིན་པ་ཡིན་པ་ལ། ད་གཟོད་
སྔོན་མེད་གསར་འབྱུང་གི་འབྲས་བུ་ཞིག་ཐོབ་པར་རེ་ནས་བཙལ་བའི་བསམ་པས་་་
སྒོམ་སྒྲུབ་རྩོལ་བ་བྱས་པས་ཆོས་དབྱིངས་འདུས་མ་བྱས་པ་རིག་པ་བྱང་ཆུབ་ཀྱི་སེམས་
དེ་ལ་ནི་གོང་ནས་གོང་དུ་བསྒྲོད་དེ་ཇེ་བཟང་དུ་འགྲོ་བའི་གནས་མེད་པས་གང་དུའང་
མི་བསྐྱོད་པའི་ཕྱིར་རྒྱུ་འབྲས་རྩོལ་བསྒྲུབ་ཐམས་ཅད་ལས་འདས་པ་ཡིན་ཏེ། བཀྲ་
ཤིས་རིག་པའི་ཁུ་བྱུག་ལས། རྒྱུ་འབྲས་མི་ཕྱེད་འདུས་པའི་རྡོ་རྗེ་ཡིན། །མ་སྐྱེས་ཡེ་
ནས་གནས་པས་འཇིག་པ་མེད། །གདོད་ནས་བྱང་ཆུབ་སྙིང་པོའི་རང་བཞིན་ལ། །
བཙལ་བའི་བསམ་པ་ཡོད་པས་དོན་མི་རྙེད། །ཅེས་དང་། མདོ་བཅུ་ལས། བྱང་ཆུབ་
- 404 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སེམས་ནི་ཀུན་གྱི་རྒྱུ་ཡིན་ཏེ། །ཐམས་ཅད་འཇོམས་པའི་རྡོ་རྗེ་རྐྱེན་དང་འདྲ། །རྒྱུ་དང་
ས་བོན་མེད་པས་མྱུ་སྐྱེས་ལ། །རྐྱེན་དང་གཉེན་པོ་མེད་པས་འཇིག་པ་མེད། །གདོད་
ནས་མ་སྐྱེས་སྙིང་པོ་བྱང་ཆུབ་ལ། །ད་བཙལ་བསམ་པས་བྱང་ཆུབ་སེམས་མི་བསྐྱོད།
ཅེས་སོ། །དྲུག་པ་ནི། དེ་ལྟར་ཐེག་པ་འོག་མ་ལྟར་དགེ་སྡིག་སྤང་བླང་ལ་སོགས་པ་
གཞན་པའི་རྩོལ་སྒྲུབ་མི་དགོས་ཀྱང་རྫོགས་པ་ཆེན་པོའི་གནས་ལུགས་རིག་པ་རང་་་་
བྱུང་གི་ཡེ་ཤེས་དེ་སྒོམ་པར་བྱེད་དགོས་སོ་སྙམ་ན། རིག་རྩལ་འགག་པ་མེད་པའི་སྐུ་
གསུམ་གྱི་ཡོན་ཏན་ཐམས་ཅད་རང་ཆས་ལྷུན་གྲུབ་ཆེན་པོའི་ཚུལ་དུ་འཆར་བའི་གཞིར་
གྱུར་པའི་མ་བཅོས་རང་བབ་གཉུག་མའི་བསམ་གཏན་ནི་སྙིང་པོ་བྱང་ཆུབ་ཀྱི་སེམས་
ལ་ཆུ་ལ་རླན་ལྟར་ཡེ་ནས་འདུ་འབྲལ་མེད་པར་གནས་པ་ཡིན་ཏེ། མུ་ཏིག་འཕྲེང་བའི་
རྒྱུད་ལས། བསམ་པའི་འཕྲོ་འདུ་ཡེ་སྟོང་བས། །ཡེ་ནས་བསམ་གཏན་ཆེན་པོར་གནས། །
ཞེས་པ་ལྟར་ལ། དེས་ན་བྱང་ཆུབ་ཀྱི་སེམས་རང་གི་ངོ་བོ་ཡེ་ནས་རྟོག་པའི་འཕྲོ་འདུ་
ཐམས་ཅད་ངང་གིས་ཞི་བའི་རང་བཞིན་བབ་ཀྱི་བསམ་གཏན་ཉིད་དུ་ལྷུན་གྱིས་གྲུབ་
ཟིན་པས་དེ་ལས་གཞན་པའི་བསམ་གཏན་ཞིག་བསྒོམ་དུ་མེད་པ་ལ། དེ་ལྟར་མ་་་
རྟོགས་པར་ལས་ཉོན་མ་དག་པའི་ཆ་ཞིག་སྦྱངས་ནས་ཡོན་ཏན་སྔར་མེད་ཞིག་གསར་
དུ་བསྒྲུབ་པར་འདོད་པའི་བློས་རྣམ་རྟོག་བྱུང་ཚོར་བཀག་པའི་བསམ་གཏན་ཞིག་་་་་
བསྒོམས་པར་བྱས་པས་ཆོས་ཉིད་ཀྱི་དོན་རྟོགས་པར་མི་འགྱུར་ཏེ། རྩལ་རྫོགས་ལས།
བསམ་གཏན་བསྒོམ་པས་ཆོས་ཉིད་དོན་མི་རྟོགས། །ཞེས་པ་ལྟར་རོ། །
འོ་ན་ཏིང་ངེ་འཛིན་མ་བསྒོམས་ན་གཟུང་འཛིན་རྣམ་རྟོག་གི་དབང་དུ་སོང་ནས་འཁོར་
བའི་ལས་སོགས་པར་མི་འགྱུར་རམ་ཞེ་ན། འདི་ལྟར་ཏིང་ངེ་འཛིན་བསྒོམ་པའི་སྒོ་
ནས་ཆོས་ཉིད་ཀྱི་དོན་ལ་མ་བསམ་ཞིང་གཟུང་འཛིན་རྣམ་རྟོག་གི་དྲི་མ་གང་ཡང་མ་་
སྦྱངས་བཞིན་དུ་གང་ཤར་གྱི་རོལ་པ་ཐམས་ཅད་ཡེ་ནས་ཆོས་ཉིད་ཉག་གཅིག་གི་རང་
བཞིན་དུ་གནས་པས། བྱུང་ཚོར་གྱི་རྣམ་རྟོག་ཅི་སྐྱེས་ཀྱང་དེ་ཉིད་སྤུ་མ་བརྗེས་མདོག་
མ་བསྒྱུར་བར་ཡེ་ཤེས་ཉག་གཅིག་གི་རང་བཞིན་ཡིན་པས་དེ་ལས་གཞན་པའི་ཡེ་
- 405 -



ལེའུ་སུམ་ཅུ་པ།
ཤེས་ཞིག་སྐྱེ་བ་མེད་དེ། དེ་ཉིད་ལས། བག་ཆགས་ཉིད་ལས་ཡེ་ཤེས་སྐུ་ལྔ་གསལ། །
རྣམ་རྟོག་ཉིད་ལས་རིག་པའི་ཡེ་ཤེས་སྐྱེ། །མ་རིག་ཉིད་ལས་སངས་རྒྱས་དགོངས་པ་
ཤར། །ཞེས་གསུངས་པ་ལྟར་རོ། །འདིའི་དོན་མདོ་བཅུ་ལས། རྫོགས་ཆེན་སྐྱོན་ཡོན་
བྲལ་བའི་བསྒོམ་པ་དེ། །གཟུང་འཛིན་རྣམ་རྟོག་བྲལ་བའི་ཆོས་ཉིད་ལ། །ཡོན་ཏན་
བཅུ་ཡི་བསམ་གཏན་བསྒོམ་པ་ནི། །བསམ་གཏན་བཅུ་ནི་སྒྲིབ་པ་བཅུ་ཡིན་པས། །
ཡོན་ཏན་བཅུ་བོ་དག་ལ་བསམ་མེད་དོ། །སྤྲོས་པ་མེད་པའི་ཆོས་ཉིད་མ་བསམས་
ཤིང་། །གཟུང་འཛིན་བྲལ་བའི་རིག་པ་མ་སྦྱངས་བས། །སྟོང་མིན་ཅན་མིན་དག་གི་
ཆོས་ཉིད་བཞིན། །རང་གི་རྣམ་རྟོག་དེ་ཉིད་ཡེ་ཤེས་འདོད། །བསམ་གཏན་བསྒོམ་པའི་
གོལ་སར་ང་ཡིས་བཤད། །ཅེས་ཡོན་ཏན་བཅུ་ཡི་རང་བཞིན་ཅན་གྱི་ཏིང་འཛིན་བསྒོམ་
པ་དེ་ཉིད་དོན་ལ་རྣམ་རྟོག་ལས་མ་འདས་བཞིན་དེ་ཉིད་ཡེ་ཤེས་སུ་རློམ་ནས་ཆེད་ཆེར་
བསྒོམས་ན་སླར་ཡང་འཆིང་བྱེད་དུ་འགྱུར་བ་ལས་མེད་པའི་ཕྱིར་ན་རྫོགས་པ་ཆེན་པོའི་
གོལ་སར་བཤད་པའོ། །དེ་ལ་སྒྲིབ་པར་བཞག་པའི་ཡོན་ཏན་བཅུ་ནི། དེ་ཉིད་ལས།
ཡོན་ཏན་བཅུ་ནི་སྒྲིབ་པ་བཅུ་ཡིན་ཏེ། །སྒྲིབ་པ་བཅུ་ནི་གང་དང་གང་ཞེ་ན། །མི་གཡོ་
བ་དང་གསལ་བ་དང་། །ཐིམ་པ་དང་ནི་བདེ་བ་དང་། །ལྷན་ནེ་བ་དང་ལྷང་ངེ་བ། །
སེམས་ལས་ཡེ་ཤེས་སྐྱེ་བ་དང་། །གཞན་གྱི་ལྟ་བ་ཁྱད་གསོད་དང་། །རང་གི་ལྟ་བ་
ངོམ་སྐྱོན་དང་། །མངོན་པར་ཤེས་དང་ལྡན་དུ་རེ། །འདི་ནི་བླ་མེད་ཡིན་ཟེར་ནས། །
ཆོས་ཤེས་འཛིན་པ་འདི་བཅུ་ནི། །གོལ་ས་སྒྲིབ་པ་ཡིན་པར་བཤད། །ཅེས་སོ། །
བདུན་པ་ནི། ཐེག་པ་འོག་མ་པ་དག་གིས་ཆོས་ཉིད་བྱང་ཆུབ་ཀྱི་སེམས་ཤིན་ཏུ་
ཟབ་ཅིང་རྟོགས་པར་དཀའ་བས་ཕྲ་བའི་རང་བཞིན་དུ་གནས་པ་ཉིད་རྒྱུ་འབྲས་རྩོལ་
བསྒྲུབ་ཀྱིས་ཡང་དག་པའི་ལམ་དུ་བསྒྲུབ་པར་བྱས་ན་ལེགས་པའི་ཡོན་ཏན་ཐམས་་་་
ཅད་འབྱུང་བའི་སྒོ་དང་དེ་ལྟར་མ་བསྒྲུབ་ན་རྣམ་རྟོག་གི་དབང་དུ་སོང་བའི་སྡུག་བསྔལ་
ཕྲ་རགས་ཐམས་ཅད་འབྱུང་བའི་སྒོ་མོར་མིང་བཏགས་ཤིང་ཞེན་ཏེ། སེམས་ཀྱི་དབེན་
བ 406 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
པ་སྟེ་གཟུང་འཛིན་མཚན་མའི་རྣམ་རྟོག་ལས་ཐག་སྲིང་བའི་ཆེད་དུ་རྣམ་པར་མི་རྟོག་
པའི་ཏིང་ངེ་འཛིན་བསྒོམ་པའི་ལམ་ཚོལ་ཞིང་། སེམས་ཀྱི་དབེན་པ་དེ་ཉིད་ཐོབ་པའི་
ཕྱིར་དུ་ལུས་ཀྱང་འདུ་འཛི་ལས་དབེན་པ་དགོན་པའི་གནས་སུ་ཕྱིན་པར་བྱེད་པ་སྟེ།
མདོར་ན་རང་གི་སེམས་རྒྱུད་དངོས་པོ་དང་མཚན་མ་ལས་རིང་དུ་སྲིང་བའི་ཆེད་དུ་ཕྱི་
ནང་གི་དབེན་པ་གཉིས་ཆེད་དུ་འཛིན་ཅིང་རྣམ་པར་མི་རྟོག་པ་བསྒོམ་པ་ནི་བླང་དོར་
གྱི་ཆ་ཤས་ཕྲ་བ་ཡིན་ཕྱིར་རྫོགས་པ་ཆེན་པོའི་དོན་ཇི་བཞིན་རྟོགས་པའི་རྣལ་འབྱོར་
བ་རྣམས་ཀྱིས་བརྟགས་པར་བྱས་ན་རྣམ་པར་རྟོག་པ་རེ་དོགས་འགྱུར་བཅས་ཀྱི་བློ་་
ཞིག་བསྒོམ་པ་ཡིན་པས་དོན་ལ་མི་གནས་པའི་ཕྱིར་ན་དེ་ལྟ་བུའི་སྒོམ་སྒྲུབ་ཀྱི་རྩོལ་བ་
གང་ཡང་མི་དགོས་པར་གསུངས་ཏེ། གཏིང་རྫོགས་ལས། ཨ་ཏི་རྫོགས་ཆེན་ཆོས་སྐུ་
བདེན་གཉིས་བྲལ། །ངོ་བོ་ཉིད་ཀྱི་རང་ཤར་ཡེ་ཤེས་ནི། །ཡོད་མེད་དབུས་ཀྱི་ཡེ་ཤེས་
མཐའ་གསུམ་བྲལ། །ཡུལ་ལ་སྤང་སྡུད་གཉིས་པོ་གདོད་ནས་མེད། །དཔེར་ན་ནམ་
མཁའ་རང་དུ་ཤེས་པ་བཞིན། །ཇི་བཞིན་མ་ནོར་རང་སེམས་རྟོགས་པ་ཡིས། །ལུས་
ངག་མ་སྐྱེས་རྟོགས་པའི་གཞི་མེད་ཕྱིར། །སྐྱིལ་ཀྲུང་དྲང་འདུག་སྨྲ་བཅད་ཁ་ན་མེད། །
དེ་ཕྱིར་སེམས་ཀྱང་དངོས་མེད་རྟག་ཆད་བྲལ། །རྟོག་སྤངས་མི་རྟོག་བསྒོམ་པའི་ཁར་
མི་འོང་། །ཡེ་ཤེས་ལྟ་བའི་ཤུགས་ལས་བྱུང་བའི་ཕྱིར། །རྣལ་འབྱོར་དམིགས་པའི་སེམས་
ཀྱིས་བསྒོམ་མི་དགོས། །ཞེས་དང་། །
མདོ་བཅུ་ལས། བྱང་ཆུབ་སེམས་ནི་ཆོས་ཀྱི་སྒོ་མོ་ལ། །ཕྲ་རགས་སྡུག་བསྔལ་སྒོ་མོར་
མིང་བཏགས་ཏེ། །སེམས་ཀྱི་དབེན་པས་ལམ་བཙལ་དགོན་པའི་གནས། །ཡུལ་དབེན་
སེམས་དབེན་ཕྲ་མོ་བསྒོམ་བྱེད་པ། །རིག་པ་མངོན་དུ་གྱུར་པས་རབ་བརྟགས་ན། །
ཕྲ་མོ་གསུམ་བསྒོམ་རྣམ་པར་རྟོག་འགྱུར་བསྒོམ། །ཕྲ་བ་ཆོས་ཉིད་གོལ་སར་ང་ཡིས་
བཤད། །ཅེས་གསུངས་སོ། །འདི་འགྲེལ་ཚུལ་གཞན་དུ་ཉན་ཐོས་ཀྱི་གྲུབ་མཐའ་རྫོགས་
ཆེན་གྱི་གོལ་སར་བསྟན་པ་དང་སྦྱར་ནས་གསུངས་པའང་ཡོད་དོ། །བརྒྱད་པ་ནི། རྫོགས་
པ་ཆེན་པོ་དགེ་སྡིག་རྒྱུ་འབྲས་ལས་འདས་པའི་རང་བཞིན་ཡིན་པ་ལ། དེ་ལྟར་མ་རྟོགས་
- 407 -



ལེའུ་སུམ་ཅུ་པ།
པར་དགེ་སྡིག་གི་ལས་ལ་རྒྱུ་དང་བདེ་སྡུག་ལ་འབྲས་བུར་མིང་བཏགས་ཏེ་སོ་སོའི་
སྐྱེ་བོ་རྣམས་ཀྱི་དགེ་སྡིག་བླང་དོར་ལ་བརྩོན་པར་བྱེད་ནའང་། རྫོགས་པ་ཆེན་པོའི་
ལམ་དུ་སེམས་ཉིད་རང་བྱུང་གི་ཡེ་ཤེས་ཡེ་ནས་འདུས་མ་བྱས་པའི་རང་བཞིན་རྒྱུ་འབྲས་
ཐ་སྙད་ཀྱི་ཡུལ་ལས་འདས་པ་ཡིན་ཕྱིར་དགེ་བས་ཕན་འདོགས་པ་དང་སྡིག་པས་་་་་
གནོད་པ་སྐྱེལ་བའི་ཡུལ་དུ་མ་གྱུར་བས་དགེ་སྡིག་གཉིས་ཀ་དོན་ལ་མ་གྲུབ་པར་རྣམ་
པར་སེལ་བར་གསུངས་ཏེ། རུས་སྦལ་རྩ་རྒྱུད་ལས། མཉམ་པའི་ངང་ལ་གནས་པའི་
ཚེ་༑ ༑རང་བྱུང་ཡེ་ཤེས་འོད་གསལ་ན། །དགེ་སྡིག་གཉིས་ཀ་རྣམ་པར་སེལ། །ཞེས་
གསུངས་སོ། །དེས་ན་དགེ་སྡིག་བླང་དོར་ལ་བརྟེན་ནས་འཇིག་རྟེན་འཁོར་བའི་གནས་
འདི་ལས་ཐར་བ་མྱ་ངན་ལས་འདས་པའི་སྐམ་ས་ལ་ངེས་པར་འབྱུང་ངོ་ཞེས་བླང་དོར་
གྱི་ལས་ལ་བྲོད་པ་མཆོག་ཏུ་བསྐྱེད་ནས་རྩོལ་སྒྲུབ་བྱེད་པ་ནི་རྩོལ་མེད་ཡེ་བབ་སོར་
བཞག་གི་དོན་རྟོགས་པ་ལ་སྒྲིབ་ཅིང་གེགས་སུ་ཆེ་བའི་ཕྱིར་ན་རྫོགས་པ་ཆེན་པོའི་གོལ་
སར་བསྟན་པ་སྟེ། སྔ་མ་ལས། རྫོགས་ཆེན་ལྟ་སྤྱོད་རྒྱུ་འབྲས་འདས་པ་ལ། །རྒྱུ་ལས་
འབྲས་བུ་འབྱུང་བར་མིང་བཏགས་ནས། །དགེ་བའི་རྒྱུ་ཡིས་འབྲས་བུ་མཐོ་རིས་ལ། །
སྡིག་པའི་རྒྱུ་ཡིས་འབྲས་བུ་ངན་སོང་དུ། །འཇིག་རྟེན་འདི་ལས་སྤྱད་པས་འབྱུང་ངོ་
ཞེས། །དགེ་བ་དང་ལེན་སྡིག་པ་ཕར་འདོར་བ། །འབྲས་བུ་འབྱུང་ཟེར་བྲོད་པ་མཆོག་
ཏུ་བསྐྱེད། །དེ་ཡང་ལྟ་སྤྱོད་རྒྱུ་འབྲས་གོལ་སར་བཤད། །ཅེས་སོ། །
འདི་ལ་ཀུན་མཁྱེན་རོང་ཟོམ་ཆེན་པོ་ནས། དེ་ལ་དགེ་སྡིག་གཉིས་ཀ་རྣམ་པར་སེལ་
ཞེས་པའི་སྒྲ། རྣམ་པ་གཅིག་ཏུ་དགེ་སྡིག་གཉིས་ཀ་འགོགས་པ་ལ་བྱ་སྟེ། ཉན་ཐོས་
དང་རང་སངས་རྒྱས་རྣམས་ལས་ཀྱི་ཚེ་འགོགས་པོ་བསྒྲུབ་སྟེ། དེ་བས་ན་ཚེ་དགག་
པར་བྱ་བའི་ཕྱིར་ལས་འགོག་པ་བསྒྲུབ་ལ། ལས་འགོག་པར་བྱ་བའི་ཕྱིར་ཉོན་མོངས་
པ་འགོག་པ་བསྒྲུབས་སོ། །ཉོན་མོངས་པ་འགགས་ན་སྡུག་བསྔལ་གྱི་ཕུང་པོ་འབའ་།
ཞིག་པའི་འཇིག་རྟེན་འདི་ལས་མྱ་ངན་ལས་འདས་པའི་སྐམ་སར་ངེས་པར་འབྱུང་ངོ༌། །
- 408 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཞེས་བླང་དོར་གྱི་བྲོད་པ་མཆོག་ཏུ་བསྐྱེད་པ་རྣམས་སོ། །ཞེས་གསུངས་སོ། །གསུམ་
པ་ཆགས་སྡང་དུག་ལྔར་སྣང་བ་མ་སྤང་ཆོས་ཉིད་དུ་གྲོལ་བ་ཡེ་ཤེས་རང་ཤར་གྱི་སྤྱོད་
མདོ་ལ་བཞི་སྟེ། བདེ་སྡུག་རོ་མཉམ་དུ་གཅིག་པ་བླང་དོར་མེད་པའི་སྤྱོད་མདོ་འདོད་
ཡོན་ཆགས་སྡང་དུ་སྣང་བ་ཀུན་སྤྱོད་རྒྱན་གྱི་སྤྱོད་མདོ། ཅིར་སྣང་ཆགས་མེད་དུ་སྤྱད་
པས་མཉམ་ཉིད་ནམ་མཁར་འཆར་བའི་སྤྱོད་མདོ། གྲགས་སྟོང་སྐྱེ་མེད་དུ་སྤྱད་པས་
གསུངས་དབྱངས་ལྷུན་གྲུབ་ཏུ་སྣང་བའི་སྤྱོད་མདོའོ། །དང་པོ་ནི་འདི་ལྟར་འདོད་པའི་
ཡུལ་ལྔ་ལ་དབང་པོ་དྲུག་ཞེན་ཅིང་ཆགས་པས་འཇིག་རྟེན་པ་དང་འདོད་པའི་ཡུལ་་་་་
རྣམས་གདོད་ནས་ཆོས་ཉིད་སྐྱེ་བ་མེད་པའི་རང་བཞིན་དུ་རྟོགས་པས་མ་ཆགས་པར་
འདོད་ཡོན་གྱི་འཆིང་བ་ལས་རྣམ་པར་གྲོལ་བ་མྱ་ངན་ལས་འདས་པ་གཉིས་ཀའང་་་་
ཚིག་གི་ལམ་དུ་བརྗོད་པའི་ཐ་སྙད་ཙམ་ལས་དོན་ལ་གྲུབ་པ་མེད་པ་སྟོང་གཟུགས་སྒྱུ་
མའི་རོལ་བ་ཙམ་ཁོ་ན་ཡིན་ལ། དེ་ལྟར་འཁོར་འདས་ཀྱི་མཐའ་གཉིས་མ་གྲུབ་པའི་་
ཕྱིར་ན་མཐའ་དེ་གཉིས་ལ་ལྟོས་པའི་དབུ་མ་ཞེས་པའི་མཐའ་གཉིས་པོ་དེ་བཞིན་དུ་
མ་གྲུབ་པས་ན། དེ་རྣམས་ཚིག་གིས་བརྗོད་པ་ཙམ་དེ་ཡང་མ་གྲུབ་སྟེ་བརྗོད་བྱ་རྗོད་
བྱེད་གཉིས་ཀ་དང་བྲལ་བའི་ཕྱིར་བྲག་ཆ་དང་འདྲ་བའོ་ཞེས་སོ། །
ཡང་ན་མཐའ་ཐམས་ཅད་དང་བྲལ་བས་ཅིར་ཡང་མ་གྲུབ་བཞིན་དུ་འདི་ལྟར་རྟེན་
འབྲེལ་གྱི་སྣང་བ་ཙམ་མི་འགགས་པར་འབྱུང་བ་ནི་དབུ་མ་པ་བཞིན་ཏེ་དོན་ལ་གྲུབ་
པ་མེད་པས་བྲག་ཆ་དང་འདྲའོ་ཞེས་སྦྱར་ཡང་ཆོག་གོ །རྒྱུ་མཚན་དེས་ན་ཡུལ་ལ་མ་
ཆགས་པའི་མྱ་ངན་ལས་འདས་པའི་བདེ་བ་དང་། ཆགས་པ་འཁོར་བའི་སྡུག་བསྔལ་
གཉིས་པོ་ཆོས་ཉིད་གཅིག་གི་རང་རྩལ་ཡིན་པས་རིག་པ་བྱང་ཆུབ་སེམས་ཀྱི་རང་་་་་
བཞིན་དུ་རྒྱུ་མཐུན་པའམ་དབྱེར་མེད་པ་ཡིན་ནོ་ཞེས་འགྲོ་བའི་མགོན་པོ་དཔལ་རྡོ་རྗེ་
སེམས་དཔས་གསུངས་ཏེ། མདོ་བཅུ་ལས། བདེ་དང་སྡུག་བསྔལ་རྒྱུ་མཐུན་ངེས་པ་
ནི༑ ༑དབང་པོ་དྲུག་ནི་ཡུལ་ལ་ཆགས་པ་སྟེ། །ཡུལ་ལ་རང་བཞིན་མེད་པས་ཆགས་
པ་མེད། །གཉིས་ཀར་མ་ཡིན་ཚིག་གི་ལམ་ལ་གནས། །བརྟགས་ན་ཇི་ལྟར་བརྟགས་
• 409 -



ལེའུ་སུམ་ཅུ་པ།
པ་འབྱུང་བ་ནི། །དབུ་མ་བཞིན་ཏེ་བྲག་ཆའི་སྒྲ་དང་འདྲ། །བདེ་བ་ཆོས་ཉིད་སྡུག་བསྔལ་
ཉོན་མོངས་ལྔ། །སྙིང་པོ་བྱང་ཆུབ་སེམས་སུ་རྒྱུ་མཐུན་ཞེས། །འགྲོ་བའི་མགོན་པོ་རྡོ་
རྗེ་སེམས་དཔས་གསུངས། །ཞེས་སོ། །གཉིས་པ་ནི། འདི་ལྟར་འདོད་པའི་ཡུལ་རྣམས་
དང་དུ་ལེན་པའི་འདོད་ཆགས་དང་། །མི་འདོད་པའི་ཡུལ་ལ་རྒྱབ་ཀྱིས་ཕྱོགས་པའི་
ཞེ་སྡང་དང་། བར་མ་ལ་བཏང་སྙོམས་གཏི་མུག་གི་རྣམ་པར་ཤར་བས་མཚོན་ཉོན་
མོངས་པའི་ཀུན་རྟོག་གང་དང་ཅི་སྐྱེས་ཀྱང་བྱང་ཆུབ་ཆེན་པོའི་ལམ་མམ་རིག་པ་བྱང་
ཆུབ་སེམས་ཀྱི་རྩལ་ལས་རང་ཤར་ཞིང་བྱུང་བ་ཡིན་པས་ན། འདི་ལྟར་ཉོན་མོངས་
པའི་ཀུན་རྟོག་ཤིན་ཏུ་དྲག་པོ་སྐྱེ་བསྡོ་བའི་དུས་ཉིད་ནས་རིག་རྩལ་འགགས་པ་མེད་་
པ་རང་བྱུང་ཡེ་ཤེས་ཆེན་པོའི་རོལ་བ་ཉག་གཅིག་ལས་མ་དག་མཚན་མའི་ཆོས་སུ་གྲུབ་
པ་རྡུལ་ཙམ་ཡང་མེད་དེ། རིན་པོ་ཆེ་སྤུངས་བ་ལས། བདག་དང་འཛིན་པའི་ཞེན་
ཡུལ་ནི། །དང་པོ་ཉིད་ནས་ཆོས་ཉིད་ལ། །འདི་ཀུན་རང་གི་རང་སྣང་བར། །ཡེ་ནས་
སྣང་བ་སྔར་མ་རིག །བདག་རྟོག་བཅིང་བའི་ཉོན་མོངས་ལྔ། །ཡེ་ནས་རིག་པ་རང་
ཤར་བས། །ལྷན་ཅིག་གནས་པས་ཞལ་མ་འཚོ། །ཞེས་དང༌། ཁྱུང་ཆེན་ལས། ཉོན་
མོངས་ལྔ་ཉིད་བྱང་ཆུབ་ཆེན་པོའི་ལམ། །གཞན་གྱིས་མ་བསླད་དེ་ཉིད་དེ་ལྟར་ཡིན། །
ཞེས་སོ། །
རྒྱུ་མཚན་དེས་ན་སེམས་ཅན་རྣམས་ཀྱི་ཚོགས་དྲུག་གི་ཤེས་པ་རྣམས་ཀུན་ཏུ་སྤྱོད་པའི་
ཡུལ་གཟུགས་སྒྲ་དྲི་རོ་ལ་སོགས་པའི་འདོད་པའི་ཡོན་ཏན་རྣམ་པ་ལྔ་བོ་མ་འགགས་
པའི་རྩལ་སྣང་གང་ཤར་བ་ཐམས་ཅད་སངས་རྒྱས་རྣམས་ལ་ཞིང་དང་གཞལ་ཡས་་་་
ཁང་ལ་སོགས་པའི་རྣམ་པར་ཤར་ཡང་རུང་། སེམས་ཅན་རྣམས་ལ་ཆགས་སྡང་གི་
ཡུལ་ལ་དུག་ལྔ་རང་ཀ་མར་སྤྱོད་པ་ལྟར་སྣང་ཡང་རུང་། དོན་ལ་བཟང་ངན་རྡུལ་ཙམ་
མེད་པར་ཐམས་ཅད་ཆོས་ཉིད་དབྱིངས་ཀྱི་རྒྱན་དུ་རིག་པ་བྱང་ཆུབ་སེམས་ཀྱི་རོལ་་་་
རྩལ་རང་ཤར་བ་ཡིན་ནོ་ཞེས་གསུངས་ཏེ། མདོ་བཅུ་ལས། རྡོ་རྗེ་སེམས་དཔའ་ཆོས་
བ 410-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཉིད་བྱང་ཆུབ་སེམས། །བྱང་ཆུབ་སེམས་ཀྱི་སྐུ་གསུང་ཐུགས། །སྙིང་པོ་བྱང་ཆུབ་སེམས་
ཀྱི་ལམ་ལས་བྱུང་། །དུས་གསུམ་སངས་རྒྱས་ཁམས་གསུམ་སེམས་ཅན་ཀུན། །འདོད་
པའི་ཡོན་ཏན་ལྔ་ལ་ཀུན་སྤྱོད་པ། །སངས་རྒྱས་སྐུ་དང་ཡེ་ཤེས་ལྔ་རུ་སྤྱོད། །སེམས་
ཅན་ཆགས་སྡང་ལྔ་ལ་རང་གར་སྤྱོད། །ཆོས་ཉིད་དབྱིངས་ཀྱི་རྒྱན་ནི་འདོད་ཡོན་ལྔ། །
བྱང་ཆུབ་སེམས་ཀྱི་རྒྱན་དུ་སེམས་དཔས་གསུངས། །དེས་ན་ཆོས་ཉིད་དབྱིངས་ཀྱི་ཆེ་
བར་བཤད། །ཅེས་གསུངས་སོ། །གསུམ་པ་ནི། འདི་ལྟར་ནམ་མཁའ་དང་ནམ་མཁའ་
ལ་དམིགས་པའི་རྟོགས་པ་གཉིས་གདོད་ནས་སྐྱེ་བ་མེད་ཅིང་མ་གྲུབ་པར་མགོ་མཉམ་
སྟེ༑ ཅིའི་ཕྱིར་ན་ནམ་མཁའ་ནི་རང་གི་ངོ་བོ་ཉིད་མེད་པའི་ཕྱིར་མ་སྐྱེས་ལ། དེ་ལ་
དམིགས་པའི་རྟོག་པ་ནི་ཡུལ་མེད་པའི་ཕྱིར་མ་སྐྱེས་སོ། །ནམ་མཁའ་ལ་རང་མཚན་
མེད་པས་དེ་ལ་དམིགས་པའི་རྟོག་མེད་ཀྱི་ཤེས་པ་སྐྱེ་བ་མེད་ཀྱང་རྟོག་བཅས་ཅིའི་ཕྱིར་
མི་སྐྱེ་སྟེ་སྐྱེ་འོ་སྙམ་ན། ནམ་མཁའ་གཏན་ནས་མ་གྲུབ་པ་དེ་ལ་དོན་སྤྱིའི་རྣམ་པ་ཡིད་
ཡུལ་དུ་འཆར་བ་མེད་པའི་ཕྱིར་ན་རྟོག་བཅས་ཀྱང་སྐྱེ་བ་མེད་ལ། དེས་ན་ནམ་མཁའ་
ལ་དམིགས་པའི་རྟོག་པ་དེ་ཉིད་ནམ་མཁའ་ཉིད་དང་འདྲ་བར་སྐད་ཅིག་ཀྱང་སྐྱེ་མ་་་་
མྱོང་བ་དེ་བཞིན་དུ། ཕྱི་ནང་སྣོད་བཅུད་ཀྱི་དངོས་པོ་འདི་ལྟར་སྣང་བ་ཐམས་ཅད་
གདོད་ནས་སྐྱེ་བ་མེད་པ་ནམ་མཁའ་ལྟ་བུའི་རང་བཞིན་ཡིན་པས་དངོས་པོའི་ཆོས་་་་
རྣམས་ལ་དམིགས་ནས་སྐྱེས་པ་ལྟར་སྣང་བའི་རྟོག་པ་ཐམས་ཅད་ཀྱང་དེ་ལྟར་སྐྱེ་བ་
ལྟར་སྣང་བའི་དུས་ཉིད་ནས་དོན་ལ་སྐྱེ་མ་མྱོང་བ་ནམ་མཁའ་དང་འདྲ་བ་ཡིན་ནོ། །
ཚུལ་དེ་ལྟར་ཤེས་པས་འདོད་པའི་ཡོན་ཏན་ལྔ་སོགས་གང་ལའང་མི་ཆགས་པའི་བློ་
ནི་རེ་དོགས་སྤང་བླང་ཐམས་ཅད་དང་བྲལ་བས་དཔེར་ན་ནམ་མཁའི་བསྔོ་བ་ཞེས་
ནམ་མཁའ་ལ་དམིགས་ནས་རེ་འདུན་གྱི་བློ་གང་ཡང་མི་སྐྱེ་བ་བཞིན་ཡིན་ལཾ།
དེ་ལྟ་བུའི་ལྟ་བ་དེ་གདེང་དུ་གྱུར་པ་ལས་བླང་དོར་དང་བྱ་རྩོལ་གཞན་ཅི་ལ་ཡང་
མི་ལྟོས་པར་རང་དོན་མཐར་ཐུག་པ་མྱ་ངན་ལས་འདས་པ་ཆེན་པོའི་གོ་འཕང་མངོན་
དུ་གྱུར་ཏེ། དེའི་ཚེ་ན་སེམས་ཉིད་ནམ་མཁའ་ལྟ་བུའི་ཀློང་ན་བདག་གཞན་གྱི་དབྱེ་
ཕ 411 -



ལེའུ་སུམ་ཅུ་པ།
བ་མེད་པར་སྲིད་གསུམ་ཀ་དག་གི་དགོངས་པར་ཤར་བས་བྱ་བ་ཐམས་ཅད་མཐར་་་་
ཕྱིན་ཏེ་གཞན་དོན་ཡང་བསྒྲུབ་ཏུ་མེད་པ་འབྱུང་ངོ༌། །
དེ་ལྟར་ཡང་མདོ་བཅུ་ལས། ནམ་མཁའི་རྟོག་པ་སྤྲིན་དང་ཁུ་རླངས་འདྲ། །རྟོག་པ་དེ་
ལས་མཚན་མ་སྐྱེ་མེད་ཅིང་། །སེམས་ལ་མཚན་མ་མེད་པ་དེ་ཉིད་ནི། །དུས་གསུམ་
རྟོག་པ་སྐུ་གསུམ་ནམ་མཁའ་འདྲ། །འདོད་ཡོན་ལྔ་ལ་མི་ཆགས་ནམ་མཁར་བསྔོ། །
ནམ་མཁའ་ཆགས་མེད་ལྟ་བུར་བསྔོ་བའོ། །ཆོས་ཉིད་ནམ་མཁའ་ལྟ་བུར་ཀུན་བསམ་
ན༑ ༑རང་དོན་ནམ་མཁའ་ལྟ་བུར་འབྱུང་བར་ངེས། །ཞེས་གསུངས་སོ། །འདི་ཡན་
ཆད་ཀྱི་ཤུ་ལོ་ཀ་དགུ་བོ་དེས་ཐིག་ལེ་གསུམ་པ་དབྱིངས་རྣམ་པར་དག་པའི་ཐིག་ལེ་་་
བསྟན་ཏེ། དེ་ཡང་ཆོས་དབྱིངས་བྱང་ཆུབ་ཀྱི་སེམས་དེ་སྟོང་པ་ཕྱངས་ཆད་པ་ལྟ་བུ་མ་
ཡིན་པར་སྟོན་པའི་ཕྱིར། དབྱིངས་ཀྱི་ཐིག་ལེའི་སྐབས་སུ་འཁོར་འདས་ཐམས་ཅད་
ཀྱི་འབྱུང་གནས་སུ་བསྟན་ཀྱང་། དེ་ལྟར་འཁོར་འདས་ཀྱི་ཆོས་ཐམས་ཅད་འབྱུང་བའི་
དུས་ཉིད་ནས་འབྱུང་བ་དང་འབྱུང་ཚུལ་འབྱུང་བ་པོ་སོགས་གང་ཡང་མེད་པས་ཡོད་
མེད་དང་རྟག་ཆད་སྐྱེ་འགག་ལ་སོགས་པ་སྤྲོས་པའི་མཐའ་ཐམས་ཅད་རྣམ་པར་དག་
ཅིང་སྤྲོས་པའི་དྭ་ཟུར་གང་ཡང་མེད་པའི་ངང་དུ་ཟླུམ་པས་ན་དེ་སྐད་ཅེས་བརྗོད་དེ། །
འབྲས་ཀློང་ལས། དེ་ཚེ་ཉིད་ན་འབྱུང་བ་འབྱུང་ཚུལ་འབྱུང་། །ཕྱོགས་རིས་ཀུན་བརྟགས་
རྣམ་པར་རང་དག་པས། །དབྱིངས་ཞེས་དགོས་པས་བཏགས་ཀྱིས་ཡེ་དག་པས། །སྤྲོས་
པའོ་ཅོག་ཀྱང་རྣམ་པར་བཅད་པའི་ངང་། །ཞེས་གསུངས་ལ། དེ་ཉིད་དཀའ་འགྲེལ་
ལས་སྤྱོད་པ་ལ་སྦྱར་བའི་སྐབས་སུ་སྤྱོད་པའི་དབྱེ་བ་བཞིར་གསུངས་པ་ལས། ཚིག་
རྐང་དང་པོ་བཞིས་སྡུག་བསྔལ་ཆོས་ཉིད་དུ་ཤར་བའི་སྤྱོད་པ་དང་། དེ་ནས་བརྒྱད་
ཀྱིས་དགེ་སྡིག་གི་ལས་ལས་གྲོལ་བའི་སྤྱོད་པ་དང་། དེ་ནས་བཞིས་རྣམ་རྟོག་ཡེ་ཤེས་
སུ་གྲོལ་བའི་སྤྱོད་པ་དང་། དེ་ནས་ཚིག་རྐང་ཉི་ཤུས་ཐེག་པ་ལ་བཟླ་བའི་སྤྱོད་པ་བསྟན་
ཏེ༑ དེ་ལ་ཡང་ནང་གསེས་སུ་ཉན་ཐོས། །རང་རྒྱལ། དབུ་མ། གསང་སྔགས་བཞིའི་
- 412 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཐེག་པ་ལ་བཟླ་བ་ཡོད་པ་རྣམས་དང་པོ་གསུམ་བཞི་ཚན་སྔ་མ་གསུམ་དང་ཕྱི་མ་ནི་
བཞི་ཚན་ཐ་མ་གཉིས་ལ་གོ་རིམ་བཞིན་སྦྱར་བར་གསུངས་ཏེ། དེ་ལས། སྤྱོད་པ་རྣམ་
པ་བཞིར་བཤད་དེ། །སྡུག་བསྔལ་ཆོས་ཉིད་སྤྱོད་པ་དང་། །ལས་ལས་གྲོལ་བའི་སྤྱོད་
པ་དང་། །རྣམ་རྟོག་ཡེ་ཤེས་སྤྱོད་པ་དང་། །ཐེག་པ་ལ་བཟླའི་སྤྱོད་པའོ། །བཞི་དང་
བརྒྱད་དང་ཡང་ནི་བཞི། །ཉི་ཤུ་དག་ལ་རིམ་གྱིས་སྦྱར། །ཐེག་པ་ལ་བཟླ་བྱེད་ལ་བཞི། །
རྣམ་རྟོག་བསྒོམ་པའི་ཉན་ཐོས་དང་། །དགེ་སྡིག་སེལ་བའི་རང་རྒྱལ་དང་། །སྟོང་པར་
འདོད་པའི་དབུ་མ་དང་། །དུག་ལྔ་མ་སྤངས་གསང་སྔགས་རྣམས། བཞི་ཚན་གསུམ་
དང་བརྒྱད་ལ་ནི། །རིམ་གྱིས་སྦྱར་ཏེ་བཤད་པར་བྱ། །ཅེས་སོ། །
བཞི་པ་ནི། གོང་དུ་བསྟན་པ་དེ་ལྟ་བུའི་ཆོས་ཐམས་ཅད་ཀྱི་ཆོས་ཉིད་ནམ་མཁའ་ལྟ་
བུའི་རང་བཞིན་རྟོག་མེད་མཉམ་པ་ཉིད་དུ་གནས་པ་ནི་ཆོས་ཀྱི་སྐུ་ཡི་ངོ་བོ་ཡིན་ལ་་་་
ཆོས་ཉིད་ཡེ་སྟོང་ཆེན་པོ་དེ་ཉིད་ཀྱི་ངང་ལས་མ་གཡོས་བཞིན་དུ་འདི་ལྟར་སྣང་གྲག་
དྲན་རིག་གི་ཆོས་སུ་སྣང་བ་ཐམས་ཅད་ནི་སྣང་བའི་དུས་ཉིད་ནས་དོན་ལ་གྲུབ་པ་མེད་
པས། གཟུགས་སུ་སྣང་བ་ཐམས་ཅད་སྣང་སྟོང་། སྒྲ་རུ་གྲགས་པ་ཐམས་ཅད་གྲག་
སྟོང་། དྲན་རྟོག་གང་ཤར་ཐམས་ཅད་རིག་སྟོང་སྐྱེ་བ་མེད་པ་སྣང་སྟོང་གང་གི་ཕྱོགས་
སུ་མ་ལྷུང་ཞིང་སྤྲོས་པའི་སྤྱོད་ཡུལ་ཀུན་ལས་འདས་པའི་ཕྱིར་ཡོད་མེད་ལ་སོགས་པ་
ཇི་ལྟར་གཟུང་ཡང་དེ་ལྟར་མ་གྲུབ་པར་སྤྲོས་མཐའ་ཐམས་ཅད་དང་བྲལ་བས་མི་ཟིན་
པ་ཆུ་ཡི་ཟླ་བ་དང་འདྲ་བ་ཡིན་ཏེ། སྙིང་པོ་ཐུགས་ཀྱི་རྒྱུད་ལས། རྟོག་མེད་མཉམ་ཉིད་
ཆོས་ཀྱི་སྐུ། །མཛེས་པ་ཀུན་ཏུ་བཟང་པོའི་སྐུ། །བཟུང་བས་མི་ཟིན་ཆུ་ཟླའི་སྐུ། །ཟབ་
མོ་ཨ་ཡི་ཀློང་ནས་བྱུང་། །བརྗོད་ལས་འདས་པ་ཟབ་མོའི་ཨ་ཡི་ཀློང་། །ཨ་ཡི་རང་
བཞིན་སྤྲོས་པའི་མཐའ་དང་བྲལ། །རྟོག་མེད་མཉམ་ཉིད་ཆོས་སྐུ་དག་པ་ལས། །ངོ་
མཚར་རྨད་བྱུང་རིག་པའི་སྐུར་སྣང་སྟེ། །མ་གཡོས་དབྱིངས་ཉིད་ཡིན་པས་ཀློང་ནས་
འཕྱོ། །ཞེས་དང་། མདོ་བཅུ་ལས། རྫོགས་པ་ཆེན་པོའི་རོལ་བ་བསྟན་པ་ནི། །ཆོས་
ཉིད་བྱང་ཆུབ་སེམས་ནི་ནམ་མཁའ་འདྲ། །སེམས་ལ་རྟོག་པ་མེད་པ་ཆོས་ཀྱི་སྐུ། །
- 413-



ལེའུ་སུམ་ཅུ་པ།
དངོས་པོ་མཚན་མ་མེད་པས་བཟུང་མི་ཟིན། །དཔེ་ནི་ཆུ་ལ་སྣང་བའི་ཟླ་བ་འདྲ། །
ཞེས་གསུངས་པ་ལྟར་ལ། དེ་ལྟར་གང་སྣང་ཐམས་ཅད་ཆོས་སྐུ་སྐྱེ་བ་མེད་པའི་རང་
བཞིན་དུ་ཤེས་ཤིང་གོམས་པར་བྱས་པས། ཆོས་སྐུའི་སྟོན་པ་ཀུན་ཏུ་བཟང་པོའི་སྒྱུ་
འཕྲུལ་གྱི་རོལ་བ་ཚད་མེད་པར་སྣང་བ་ཡིས་འགྲོ་བ་རྣམས་གྲོལ་བར་མཛད་པའི་་་་
ཕྲིན་ལས་ཀྱི་གཙོ་བོ་གསུང་གི་ཕྲིན་ལས་དེ་ཡང་རྩོལ་བ་མེད་པར་ཡེ་ནས་རང་ཤར་་་་
ལྷུན་གྲུབ་ཏུ་སྣང་བའི་ཚུལ་ཡང་། འདི་ལྟར་ཕྱི་ནང་སྣང་སྲིད་ཀྱིས་བསྡུས་པའི་ཆོས་
ཐམས་ཅད་ཀྱི་རང་བཞིན་ནི་ཨཱ་ལི་ཤེས་རབ་སྟོང་པ་ཉིད་ཀུན་ཏུ་བཟང་མོ་དང་། ཀཱ་
ལི་ཐབས་སྣང་བའི་ཡེ་ཤེས་ཀུན་ཏུ་བཟང་པོ་གཉིས་ཡེ་ནས་གཉིས་སུ་མེད་པས་སྣང་
སྟོང་ངམ་ཐབས་ཤེས་འདུ་འབྲལ་མེད་པ་གཟུངས་དམ་པའི་ངོ་བོར་གནས་པས་ཟབ་
ཏུ་སྟེ་ཤིན་ཏུ་ཟབ་ཅིང་རྟོག་པར་དཀའ་བའི་རང་བཞིན་དུ་བསྟན་པ་ནི། དེ་ཉིད་ལས།
ཆོས་སྐུ་མ་སྐྱེས་ཀུན་ཏུ་བཟང་པོ་ལས། །རོལ་བ་སྐྱེ་བའི་ཆོ་འཕྲུལ་འབྱུང་བ་ནི། །སྣང་
སྲིད་མངོན་དུ་འབྱུང་བའི་ཆོས་ཉིད་དོ། །དོན་དམ་སྐྱེ་བ་མེད་པས་ཨཱ་ལིར་བཤད། །
རིག་པ་མངོན་དུ་གྱུར་པའི་སེམས་ཉིད་ནི། །ཆོས་ལ་འགགས་པ་མེད་པ་ཀཱ་ལིར་བཤད། །
དེ་ནི་རྫོགས་པ་ཆེན་པོའི་རོལ་བར་བཤད། །ཅེས་སོ། ། །
དེ་ལྟར་ཆོས་ཐམས་ཅད་ཀུན་ཏུ་བཟང་པོའི་རོལ་བར་མ་གྱུར་པ་མེད་པ་དེས་ན། སྐྱེ་
མེད་དོན་གྱི་གསུང་གིས་ཆོས་སྟོན་པ་དེ་ཡང་སྟོན་པ་པོ་གཞན་ཞིག་གིས་གང་ཟག་་་་
གཞན་ཞིག་ལ་སྒྲ་ཚིག་གི་སྒོ་ནས་གསུང་པ་ལྟ་བུ་མིན་པར། འདི་ནི་དཔེར་ན་སྐྱེ་མེད་
མཚོན་པའི་ཡི་གེ་ཨ་ནི་ཡི་གེ་ཐམས་ཅད་ཀྱི་འཕྲོ་གཞིར་བསྟན་པ་དང་། དེ་ལས་མཛེས་
པའམ་ལེགས་པར་སྤྲོས་པའི་གསལ་བྱེད་ཀྱི་ཡི་གེ་ཏ་དང་དོན་དམ་མཚོན་པའི་པ་དང་
ཤེས་རབ་མཚོན་པའི་ཡི་གེ་ཤུ་ལ་སོགས་པ་ཡན་ལག་གི་ཡི་གེ་ཐམས་ཅད་སྤྲོས་པ་
བཞིན་དུ་ཞེས་སམ། ཡང་ན་ཨ་དང་མཛེས་པའི་ཏ་ནི་སྣང་སྟོང་གཉིས་སུ་མེད་པ་ཆོས་
ཀྱི་སྐུའི་རང་བཞིན་བྱང་ཆུབ་ཀྱི་སེམས་ཡིན་ལ། དེའི་རྩལ་ལས་ཆོ་འཕྲུལ་ཕུང་པོ་ལྔ་
- 414 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དང་རྣམ་ཤེས་ཚོགས་བརྒྱད་ལ་སོགས་པའི་ཡན་ལག་རྣམས་སྤྲོས་ཏེ་ཤར་བ་བཞིན་་་་
དུ་ཞེས་དཔེར་བཀོད་དེ། མཚོན་བྱ་དོན་ནི་གང་ཞེ་ན་འདི་ལྟར་ཨཱ་ནི་ཨ་རང་པོ་སྟེ་་
ཐུགས་རྗེ་ཆེན་པོའི་མཛད་སྤྱོད་རྒྱུན་མི་འཆད་པའི་དོན་དང་། དེ་ལྟ་བུའི་མཛད་སྤྱོད་
དེ་ཤེས་རབ་ཆེན་པོ་དང་དབྱེར་མེད་པས་མཚན་མའི་སྤྲོས་པ་ཐམས་ཅད་དག་ཅིང་་་་
མཛེས་པར་བྱེད་པའི་ཕྱིར་ན་ཏ་ཞེས་གསུངས་ཏེ། ཅིའི་ཕྱིར་ན་ཏ་ཞེས་བྱ་བ་ནི་ཤེས་
རབ་ཀྱི་རང་བཞིན་ཟླ་བའི་དཀྱིལ་འཁོར་གྱི་གཟུགས་ཡིན་པར་གསུངས་པས་སོ། །
པ་ཞེས་བྱ་བ་ནི་དེ་ལྟ་བུའི་ཐབས་ཤེས་སམ་དབྱིངས་དང་ཡེ་ཤེས་གཉིས་སུ་མེད་པའི་
ངང་དུ་འགྲོ་བ་རྣམས་གྲོལ་བར་མཛད་པ་སྟེ། དེ་ཡང་གུད་ན་ཡོད་པ་མ་ཡིན་པར། །
འདི་ལྟར་འགྲོ་བ་རྣམས་ཀྱི་ཐུན་མོང་གི་སྤྱོད་ཡུལ་ཉོན་མོངས་པ་ལྔ་དང་འདོད་ཡོད་་་་
ལྔར་སྣང་བ་ལ་སོགས་པ་ཕྱི་ནང་སྣོད་བཅུད་ཀྱི་སྣང་བ་འདི་རྣམས་ཡིན་མོད་ཀྱི། འོན་
ཀྱང་སྣང་བ་ཐམས་ཅད་བརྡ་དང་དཔེ་ཆ་རུ་འཆར་ནུས་པ་སོགས་ལས་འཕྲོ་དང་སྐལ་
བར་ལྡན་པ་རྣམས་ལ་དབང་པོའི་རིམ་པ་བཞིན་སྐྱོབས་པར་ཡང་འགྱུར་ལ། སྐལ་བ་
མེད་པ་རྣམས་ལ་ཇི་བཞིན་ཉིད་དུ་སྣང་བར་མི་འགྱུར་མོད། དེ་ལྟར་སྣང་བར་མ་གྱུར་
ན་ཡང་དཔེར་ན་སྐྱེ་མེད་ཀྱི་ཡི་གེ་ལས་ཡན་ལག་གི་ཡི་གེ་རྣམས་སྤྲོས་པ་བཞིན་དུ།
འཇིག་རྟེན་འགྲོ་བ་ཡོངས་ཀྱི་སྤྱོད་ཡུལ་གང་སྣང་ཅི་ཤར་གྱི་ཆོས་འདི་དག་ཐམས་ཅད་
ལ་སངས་རྒྱས་རྣམས་ཀྱི་གསུང་གི་བརྗོད་བྱ་ཟབ་མོ་ཐབས་ཤེས་སམ་སྣང་སྟོང་གཉིས་
སུ་མེད་པའི་རང་བཞིན་འདི་ནི་རྟག་ཏུ་ལྷུན་གྲུབ་ཀྱི་ཚུལ་དུ་གནས་པས་ནམ་ཡང་་་་
འགོགས་མེད་དུ་འབྱུང་བ་ཡིན་པས། དེ་ལྟར་གསུང་དབྱངས་ལྷུན་གྲུབ་ཀྱི་རང་བཞིན་
ཆོས་ཉིད་མ་བཅོས་ཇི་བཞིན་པའི་རང་བཞིན་ཡུལ་དུ་ཤར་ཞིང་མཐོང་བ་ལ་རྣམ་རྟོག་
གི་རླུང་གིས་མི་བསླད་པར་གདམས་ཏེ།
རྩལ་རྫོགས་ལས། ཨེ་མ་ཧོ་ཨཱ་ལི་ཀཱ་ལིའི་ཡི་གེ་ལས། །ཤ་ལ་སོགས་པའི་ཡི་གེ་འབྱུང་། །
དེ་བཞིན་ཧ་དང་མ་ཡི་དོན། །ཀུན་ནས་ཀུན་ཏུ་ཤེས་པར་བྱ། །གསང་སྔགས་ཚིག་དོན་
ཡི་གེ་ལས། །རིག་པའི་རང་ལུས་མཐོང་བར་འགྱུར། །ཆོས་དབྱིངས་རྒྱན་དང་བཅས་
- 415 -



ལེའུ་སུམ་ཅུ་པ།
པར་ནི། །ཡི་གེའི་ཡན་ལག་རྒྱན་སྤྲོས་པ། །རང་སྣང་བསམ་བྲལ་ཆེན་པོའོ། །རང་བྱུང་
ཉིད་ཀྱི་ཡི་གེ་ནི། །ཡན་ལག་སོ་སོར་སྤྲོས་པ་བཞིན། །བདེན་པ་རྣམ་དག་མཐོང་བའོ། །
ཆོས་ཉིད་ཡུལ་དུ་མཐོང་བ་ལ། །རྣམ་རྟོག་རླུང་གིས་མ་གཏོར་ཅིག །ཅེས་དང་། མདོ་
བཅུ་ལས། གང་གི་ཇི་ལྟར་མངོན་དུ་ཕྱུང་ཞེན་ན། །ཆོས་ཉིད་སེམས་ཉིད་མངོན་དུ་
བསྟན་པ་ནི། །ཨ་དང་མཛེས་པའི་ཏ་ནི་ཆོས་སྐུར་བཤད། །སྙིང་པོ་བྱང་ཆུབ་སེམས་
ནི་ཆོས་སྐུ་ལས། །ཆོ་འཕྲུལ་ཕུང་པོ་ལྔ་པོ་དག་དང་ནི། །རྣམ་ཤེས་བརྒྱད་ཀྱི་ཡན་ལག་
སྤྲོས་པ་བཞིན། །ཁམས་གསུམ་འཇིག་རྟེན་ཡོངས་ཀྱི་སྤྱོད་ཡུལ་ལ། །ཉོན་མོངས་ལྔ་
ནི་འདོད་ཡོན་རྣམ་པ་ལྔ། །དུས་གསུམ་སངས་རྒྱས་གསུང་གི་ཟབ་མོ་ནི། །སྐྱེ་བ་མེད་
པའི་ཆོས་ཉིད་གཟུགས་སྒྲ་དྲི། །སྐྱེ་བ་མེད་པའི་ཟབ་མོ་སངས་རྒྱས་གསུངས། །ཞེས་
གསུངས་པ་ལྟར་རོ། །
བཞི་བ་གསང་བ་དམ་པ་མཆོག་ཏུ་བསྔགས་ཤིང་ཐེག་པ་གཞན་གྱིས་མི་འགྲུབ་པའི་
མཆོག་མདོ་ལ་དགུ་སྟེ། སེམས་གསང་རྫོགས་པ་ཆེན་པོ་བྱ་བཙལ་ལས་འདས་པའི་
མཆོག་མདོ། ལམ་ལ་བགྲོད་དུ་མེད་པའི་མཆོག་མདོ། དེ་ཉིད་རྟོགས་པས་བཙལ་
མེད་རང་ལ་གྲུབ་པའི་མཆོག་མདོ། ལམ་ཆེན་ཡངས་པ་དུས་གསུམ་ཀུན་ཏུ་བཟང་པོ་
ཐམས་ཅད་ཀྱིས་ཡིན་པའི་མཆོག་མདོ། དེ་ཉིད་ཕྱོགས་བྲལ་ཀུན་ཀྱི་སྣང་བྱེད་་་་
ཕྱོགས་ཆ་ངོས་བཟུང་དུ་བལྟས་པས་མི་འགྲུབ་པའི་མཆོག་མདོ། རྣམ་དཔྱོད་དུས་ལ་
ལྟོས་པའི་འབྲས་བུ་ཅན་གྱི་ལམ་སྤང་བར་གདམས་པའི་མཆོག་མདོ། ནམ་མཁའ་ལྟར་
དུས་གསུམ་གཅིག་ཏུ་གནས་པས་སྔ་ཕྱི་བཟང་ངན་མེད་པར་བྱང་ཆུབ་རང་ལ་གནས་
པའི་མཆོག་མདོ། འཁོར་བ་གདོད་ནས་དག་པས་སྲིད་གསུམ་སྒྱུ་མར་སྣང་བའི་མཆོག་
མདོ། སྨོན་ལམ་སྙིང་རྗེ་ལ་སོགས་པ་མཚན་བཅས་རྒྱུ་འབྲས་སུ་ཞེན་པས་ད་ལྟའི་
སེམས་ལ་ཕྱིས་བཟང་དུ་གྲུབ་པར་འདོད་པ་ལ་ནམ་མཁའ་སྔ་ཕྱི་མེད་པ་བཞིན་མི་འགྲུབ་
པར་བསྟན་པའི་མཆོག་མདོའོ། །དང་པོ་ནི། འདི་ལྟར་སྣང་བའི་ཆོས་ཐམས་ཅད་
-416 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གདོད་ནས་ཡེ་སངས་རྒྱས་པའི་རང་བཞིན་དུ་བཞུགས་པ་ལ་ངོ་མཚར་བས་ཨེ་མ་ཧོ་
ཞེས་བརྗོད་དེ་ཇི་ལྟར་ན་སངས་རྒྱས་རྣམས་ཀྱི་སྤྱོད་ཡུལ་ཆོས་ཉིད་ཟབ་མོའི་དོན་ནམཾ་
སྐུ་དང་ཡེ་ཤེས་ལ་སོགས་པ་འདི་རྣམས་ནི་གཞན་དུ་བཙལ་བས་རྙེད་པའི་གནས་མེད་
དེ༑ ཅིའི་ཕྱིར་ན་ད་ལྟ་སེམས་ཅན་རྣམས་ཀྱི་སྤྱོད་ཡུལ་གྱུར་པའི་ཕྱི་ནང་སྣོད་བཅུད་
ཀྱི་རྣམ་པར་སྣང་བ་འདི་ལས་གཞན་ན་རྒྱལ་བའི་སྤྱོད་ཡུལ་ཞིག་མེད་པའི་ཕྱིར་ཏེ། མུ་
ཏིག་ཕྲེང་བ་ལས། འཁོར་བ་ཉིད་ཀྱི་དོན་རྟོགས་ན། །མྱ་ངན་འདས་ཞེས་ཡོད་མ་ཡིན། །
ཉོན་མོངས་ལྔ་ཡི་དོན་རྟོགས་ན། །ཡེ་ཤེས་མིང་དུ་ཡོད་མ་ཡིན། །སྡུག་བསྔལ་ཉིད་ཀྱི་
དོན་རྟོག་ན། །བདེ་བ་ཆེན་པོ་བཙལ་དུ་མེད། །ཅེས་པ་ལ་སོགས་པ་གསུངས་པ་ལྟར་
རོ༑ ༑དེ་ལྟར་བཙལ་དུ་མེད་པའི་རང་བཞིན་ལ་གལ་ཏེ་སེམས་ཅན་རྣམས་ཀྱི་དབང་
པོ་དྲུག་གི་སྤྱོད་ཡུལ་དུ་གྱུར་པའི་ཆོས་བཞིན་དུ་བློའི་སྤྱོད་ཡུལ་དུ་གྱུར་པ་ཞིག་ཡོད་་་་
པར་བཟུང་ནས་བཙལ་བར་བྱས་ན་ཆོས་ཉིད་ཟབ་མོའི་དོན་དེ་སྐུ་དང་ཡེ་ཤེས་ཀྱི་་་་
བདག་ཉིད་དུ་བཞུགས་པ་དེ་མཚན་མ་རིས་ཆད་ཅན་གྱི་རྣམ་པར་རྙེད་དུ་མེད་པས་་་་
མིག་ལྡོངས་བས་ནམ་མཁའ་ལ་བསྙབ་པ་བཞིན་དུ་ངལ་བ་འབའ་ཞིག་ལས་དོན་་་་་
འབྲས་ཐོབ་ཏུ་མེད་པར་གསུངས་ཏེ། མདོ་བཅུ་ལས། རྫོགས་པ་ཆེན་པོ་རྩོལ་བསྒྲུབ་
ལས་གྲོལ་བ། །སངས་རྒྱས་སྤྱོད་ཡུལ་སྐུ་དང་ཡེ་ཤེས་འདི། །བཙལ་བས་མི་རྙེད་རང་
བྱུང་ཡེ་ཤེས་ཡིན། །དབང་པོ་དྲུག་ལ་ཡུལ་དྲུག་ཡོད་པ་བཞིན། །སྐུ་དང་ཡེ་ཤེས་རང་
བྱུང་རྒྱུ་མེད་པས། །བཙལ་ན་ལོང་བས་ནམ་མཁར་བསྙེག་པ་འདྲ། །ཞེས་གསུངས་
སོ༑ ༑
གཉིས་པ་ནི། འདི་ལྟར་ཐེག་པ་འོག་མ་པ་དག་གིས་གོང་ནས་གོང་དུ་ས་བཅུ་དང་
ལམ་ལྔ་རིམ་པ་བཞིན་དུ་སྒྲིབ་པ་རེ་སྦྱངས་ཤིང་ཡེ་ཤེས་རེ་སྐྱེ་བའི་སྒོ་ནས་དག་ཅིང་
ཚངས་པ་མྱ་ངན་ལས་འདས་པའི་ལམ་ལ་བགྲོད་པར་འདོད་པ་ནི་རྫོགས་པ་ཆེན་པོའི་
བྱ་རྩོལ་དང་བྲལ་བའི་ཆོས་ཉིད་མ་བགྲོད་ཡེ་སངས་རྒྱས་པའི་དོན་དང་མཐུན་པ་མིན་
ཏེ༑ ཅིའི་ཕྱིར་ན་རྫོགས་ཆེན་གྱི་གཞུང་ལས་ལམ་གྱི་གོ་རིམ་ལ་མི་ལྟོས་པ་གདོད་མ་
བ 417 -



ལེའུ་སུམ་ཅུ་པ།
ཉིད་ནས་ཡེ་ཤེས་བླ་མའི་ས་ལ་གནས་པར་འདོད་པའི་ཕྱིར་ཏེ། ནམ་མཁའ་དང་མཉམ་
པའི་རྒྱུད་ལས། གསལ་ལ་མི་མངོན་ཆོས་དབྱིངས་ནི། །ཐམས་ཅད་ཀུན་ལ་ཁྱབ་པར་
གནས། །རྟོགས་པས་མ་བཅོས་བླ་མའི་ས། འཁོར་བ་ཉིད་ནས་ཡེ་སངས་རྒྱས། །མ་
བཅོས་ས་ལ་དུས་གཅིག་ཕྱིན། །ཞེས་པ་ལྟར་རོ། ། །
དེས་ན་བགྲོད་དུ་མེད་པའི་དོན་མ་རྟོགས་པར་རྩི་སྟེ་ཆོས་ཉིད་ལྷུན་གྱིས་གྲུབ་པའི་དོན་
དེ་ལས་གཞན་དུ་སངས་རྒྱས་ཀྱི་གོ་འཕང་ཞིག་ཐོབ་པར་རེ་ནས་བྱ་བྱེད་རྩོལ་བསྒྲུབ་
ཀྱི་སྒོ་ནས་ལམ་ལ་བགྲོད་པར་གྱུར་ན། ནམ་མཁའི་མཐའ་ཚོལ་ནས་འགྲོ་བ་བཞིན་
དུ་མཐར་ཐུག་པའི་འབྲས་བུ་ཞིག་རྙེད་ཅིང་ཐོབ་པ་མེད་དེ། ཀློང་ཆེན་རབ་འབྱམས་
ལས། བགྲོད་དུ་མེད་དེ་ཆོས་ཉིད་བྱང་ཆུབ་མཆོག །བགྲོད་པར་འདོད་ན་ཡེ་ཤེས་
མཐའ་ལ་རིང་། །ཞེས་དང་། སྔ་མ་ལས། །རྫོགས་པ་ཆེན་པོའི་རྣལ་འབྱོར་ལམ་འདི་
ལ༑ ༑སངས་རྒྱས་ལམ་ལ་གོང་འོག་རིམ་པ་མེད། །མ་རྟོགས་བགྲོད་པས་འཇིག་རྟེན་
ཚངས་པའི་ལམ། །མ་བཙལ་ལྷུན་གྱིས་གྲུབ་དང་མཐུན་པ་མེད། །ཆོས་ཉིད་ལྷུན་གྱིས་
གྲུབ་ལ་བགྲོད་གྱུར་ན། །ནམ་མཁའི་མཐའ་ལ་ཐུག་པ་མེད་པ་བཞིན། །བགྲོད་མེད་
ལམ་ལ་བགྲོད་པས་ཐུབ་པ་མེད། །དེས་ན་ལམ་གྱི་གོལ་ས་ཞེས་སུ་བཤད། །ཅེས་
གསུངས་སོ། །གསུམ་པ་ནི། རྫོགས་པ་ཆེན་པོའི་ཆོས་ཉིད་བགྲོད་དུ་མེད་པར་བསྟན་
པ་དེ་ལྟར་སངས་རྒྱས་དང་སེམས་ཅན་གཉིས་ཀ་ཆོས་ཉིད་དེ་བཞིན་ཉིད་གཅིག་་་
ངང་དུ་ཡེ་ནས་གྲོལ་བའི་ངོ་བོར་ཐ་དད་མེད་པར་གནས་པ་དེ་ཡི་ཕྱིར་ན་གདུལ་བྱའི་
སེམས་ཅན་སྐལ་བ་དང་ལྡན་པ་གང་དང་སུ་ཡིན་ཡང་རུང་སྟེ། །དེ་ལཾ་ཆོས་ཉིད་བགྲོད་
དུ་མེད་པའི་དོན་དེ་བསྟན་པར་བྱས་ན་རྩོལ་མེད་ཡེ་སངས་རྒྱས་པའི་གནས་ལུགས་
རང་ལ་ཡེ་ནས་གྲུབ་པའི་དོན་དེ་བཞིན་དུ་བཙལ་བ་མེད་པར་ཡང་སངས་རྒྱས་པ་ཐོབ་
པར་འགྱུར་རོ། །དེ་ལྟ་བུའི་འབྲས་བུ་བྱང་ཆུབ་སྙིང་པོའི་མངོན་དུ་ཐོབ་པ་དེ་ཉིད་ནི་
སངས་རྒྱས་ཀྱི་ཆོས་སྐུ་དང་ཡེ་ཤེས་ལ་སོགས་པ་ཐམས་ཅད་འབྱུང་བའི་སྙིང་པོ་ཡིན་
- 418 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
པའི་རྒྱུ་མཚན་དེ་བས་ན་ཆོས་ཉིད་བྱང་ཆུབ་སེམས་ཀྱི་གནས་ལུགས་ཇི་བཞིན་དུ་རྟོགས་
པ་དེ་ལས། ལམ་གཞན་བགྲོད་པའི་རྩོལ་བ་ལ་མི་ལྟོས་པར་འབྲས་བུ་བྱང་ཆུབ་སྙིང་
པོ་དེ་མངོན་དུ་བྱུང་བ་ནི་ཤིན་ཏུ་ཡ་མཚན་པས་ངོ་མཚར་ཆེའོ། །ཞེས་པ་སྟེ། འདི་ཉིད་
མདོ་བཅུ་ལས་སྙན་ཁུང་བརྒྱུད་པའི་ལུང་གི་དོན་འགྲེལ་དུ་གསུངས་པ་ནི། ཇི་སྐད་དུ།
གང་གིས་ཇི་ལྟར་སྙན་ཁུང་གང་བརྒྱུད་པ། །ཀུན་བཟང་རྡོ་རྗེ་ཆོས་ཉིད་བགྲོད་མེད་དོ། །
བགྲོད་དུ་མེད་པའི་དོན་ནི་དེ་ལྟར་ལ། །དེ་བཞིན་ཆོས་ཉིད་གཅིག་ཏུ་གནས་པའི་ཕྱིར། །
གང་ཞིག་སུ་ཡང་རུང་བ་དེ་ལ་ནི། །ཆོས་ཉིད་བགྲོད་དུ་མེད་དེ་བསྟན་པ་དེ་ཡང་ཐོབ། །
བྱང་ཆུབ་སེམས་ཀྱི་སྙིང་པོ་དེ་ཉིད་ནི། །ཆོས་ཀུན་འབྱུང་བའི་སྙིང་པོ་ཡིན་པས་ན། །
སྤྲོས་དང་བྲལ་བའི་སྙིང་པོ་དེ་ལས་ནི། །ཆོས་ཉིད་སྤྲོས་བྲལ་དེ་བྱུང་ངོ་མཚར་ཆེ། །
ཞེས་སོ། །
བཞི་བ་ནི། གང་ཞིག་སྔོན་གྱི་དེ་བཞིན་གཤེགས་པ་རྒྱལ་བ་རྣམས་དང་ད་ལྟར་གྱི་དེ་
བཞིན་གཤེགས་པ་ཀུན་གྱིས་ཆོས་ཉིད་བྱང་ཆུབ་སེམས་ཀྱི་རང་བཞིན་འདི་རྟོགས་པས་
མངོན་པར་རྫོགས་པ་སངས་རྒྱས་པ་དེ་བཞིན་དུ། མ་འོང་བའི་སངས་རྒྱས་རྣམས་ཀྱིས་
ཀྱང་ཆོས་ཉིད་བྱང་ཆུབ་ཀྱི་སེམས་དེ་ཡི་དོན་རྟོགས་ནས་སངས་རྒྱ་དགོས་པས་ན། བྱང་
ཆུབ་ཀྱི་སེམས་དེ་ནི་དུས་གསུམ་དུ་གཤེགས་ཤིང་བྱོན་པའི་སངས་རྒྱས་མ་ལུས་པ་ཀུན་
གྱི་སྤྱི་ལམ་གྱི་གནས་སུ་གྱུར་པ་ཡིན་པས་ཆེ་བའི་མིང་གིས་བརྗོད་པ་ཡིན་ནོ། །དེ་
ལྟར་དུས་གསུམ་གྱི་རྒྱལ་བ་མ་ལུས་ཤིང་ལུས་པ་མེད་པ་དེ་ཡི་ལམ་སྙིང་པོ་བྱང་ཆུབ་
ཀྱི་སེམས་འདི་ཉིད་ཁོ་ན་ཡིན་པར་མཚུངས་ཤིང་འདྲ་བ་ཡིན་པའི་རྒྱུ་མཚན་དེ་ཡང་་་
ཆོས་ཉིད་བྱང་ཆུབ་ཀྱི་སེམས་དེ་བཞིན་ཉིད་དེ་ནི་སྙིང་པོ་བྱང་ཆུབ་དེ་ཡི་རང་བཞིན་་་
ཡིན་པའི་ཕྱིར་རོ་ཞེས་རྒྱུ་མཚན་བསྟན་པ་ཡིན་ནོ། ། །
དེ་ལྟར་དུས་གསུམ་གྱི་སངས་རྒྱས་ཐམས་ཅད་ཀྱི་ལམ་ཡིན་པའི་རྒྱུ་མཚན་དེས་ཕྱིར་
ན་སྔོན་གྱི་དེ་བཞིན་གཤེགས་པ་ཀུན་གྱིས་སྙིང་པོ་བྱང་ཆུབ་ཀྱི་སེམས་དེ་རྟོགས་ནས་
སངས་རྒྱས་པ་ལྟར་མ་འོང་བའི་སངས་རྒྱས་ཀུན་ཀྱང་དེ་དང་འདྲ་བ་ཡིན་པས་སེམས་
- 419 -



ལེའུ་སུམ་ཅུ་པ།
ཅན་ཡོངས་ཀྱི་སྤྱི་ལམ་ཆེན་པོ་ཡང་བྱང་ཆུབ་ཀྱི་སེམས་འདི་ཉིད་ཡིན་པར་གྲུབ་ཏེ།
ཆོས་ཉིད་འདི་མ་རྟོགས་པར་ལམ་གཞན་གྱི་འཚང་རྒྱ་མི་ནུས་པས་སོ། །ཚུལ་དེ་ཡང་
མདོ་བཅུ་ལས། ཆོས་ཉིད་ལམ་གྱི་རང་བཞིན་བསྟན་པ་ནི། །སྔོན་གྱི་ལམ་ཡང་ཆོས་
ཉིད་བྱང་ཆུབ་སེམས། །ད་ལྟའི་ལམ་ཡང་ཆོས་ཉིད་ཆོས་ཀྱི་དབྱིངས། །སྔ་མ་རྣམས་
ནི་ལམ་གྱི་དཔེ་བཞིན་དུ། །ཆོས་ཉིད་དེ་ནི་སྤྱི་ལམ་གནས་སུ་ཆེ། །དེ་ལྟར་སྔ་མ་སངས་
རྒྱས་སྔ་མའི་ལམ་བཞིན་དུ། །ཆོས་ཉིད་སྐྱེ་བ་མེད་པ་དེ་བཞིན་དུ། །ཕྱི་མ་ཀུན་གྱི་
ལམ་གྱི་རང་བཞིན་ནོ། །ཀུན་གྱི་ལམ་ཉིད་ཡིན་པར་བསྟན་པ་ནི། །གོང་མ་ཀུན་གྱི་
ལམ་དང་འདྲ་བར་ནི། །འགྲོ་བ་ཡོངས་ཀྱི་ལམ་ནི་ཆོས་ཉིད་དོ། །ཞེས་སོ། །
འདིར་བྱང་ཆུབ་ཀྱི་སེམས་འདི་ཉིད་སེམས་ཅན་ཡོངས་ཀྱི་སྤྱི་ལམ་དུ་གསུངས་པ་དེ་་
གོང་ནས་གོང་དུ་བགྲོད་པའི་ལམ་ལ་མི་གོ་བར་དེའི་རང་བཞིན་དུ་གནས་པའི་དོན་དུ་
གོ་བར་བྱ་སྟེ་དཔེར་ན་འདིར་འདོགས་པ་འབྲས་བུའི་ཐེག་པ་ཞེས་གསུངས་པ་དང་་་་
སངས་རྒྱས་གྱི་ས་ལ་མི་སློབ་པའི་ལམ་ཞེས་གསུངས་པ་ལྟར་རོ། །ཀློང་ཆེན་རབ་་་
འབྱམས་ལས། ཡེ་སངས་རྒྱས་པའི་ཆོས་ཉིད་ལ། །རང་རྒྱུད་སྦྱངས་པས་ཅི་ཞིག་ཕན། །
སྤང་བླང་བྱས་པས་ག་ལ་འགྲུབ། །ཕུང་པོ་ཁམས་དང་སྐྱེ་མཆེད་ཀྱང་། །སངས་རྒྱས་
ཞིང་དང་ཡོན་ཏན་ཆོས། །དབྱེར་མེད་ཡེ་ནས་མཉམ་པའི་ཀློང་། །འགྲོ་བ་རིག་དྲུག་
སྐྱེ་གནས་བཞི། །ཡེ་ནས་བྱང་ཆུབ་ལམ་དུ་ཞུགས། །ཆོས་ཀྱི་དབྱིངས་ལས་མ་གཏོགས་
པའི། །སེམས་ཅན་བྱ་བ་གུད་ན་མེད། །གཅིག་ཏུ་མི་གནས་ཀུན་ལ་ཁྱབ། །ཆགས་
པའི་ཚུལ་གྱིས་མཉམ་པར་གནས། །ཀུན་ལ་ཉེ་རིང་མེད་པས་ན། །གཉིས་མེད་ཀློང་
ན་རྟག་པར་བཞུགས། །ཞེས་དང་། གཏིང་རྫོགས་ལས། ས་མེད་ཆོས་སྐུ་རྫོགས་ཆེན་
ཡེ་ཤེས་ས། །གང་ཡང་མི་འགྲོ་ས་མཆོག་སྤྱི་བཅིངས་ས། །བགྲོད་མེད་སེམས་ཉིད་
ཡེ་ཤེས་མཆོག་གི་ལམ། །ཡེ་ཤེས་ཆོས་སྐུ་མཐར་ཕྱིན་ཆོས་ཉིད་ས། །ཞེས་པ་ལྟར་རོ། །
ལྔ་བ་ནི། འདི་ལྟར་དཔེར་ན་ནམ་མཁའི་ཟླ་བ་ལས་གཟུགས་བརྙན་དུ་བྱུང་བ་ཆུ་ཡི་
- 420 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཟླ་བ་ནི་རྟེན་ཆུ་ཡིས་གར་ཁྱབ་པར་ཐམས་ཅད་ཆུ་ཟླའི་སྣང་བ་དང་བཅས་པ་ཡིན་པ་
ལ༑ མི་རྣམས་ཀྱིས་ཆུ་ཟླ་དེ་ཆུའི་ཕྱོགས་ཆ་རེ་རེ་ན་གནས་པར་མཐོང་ནས་དེ་ལྟར་དུ་
འཛིན་པ་ལྟར། སྙིང་པོ་བྱང་ཆུབ་ཀྱི་སེམས་ནི་སྲིད་ཞི་ཀུན་ཁྱབ་ཀྱི་རང་བཞིན་ཡིན་
པས་སངས་རྒྱས་དང་སེམས་ཅན་ཀུན་གྱི་ཆོས་ཉིད་མཉམ་པ་ཉིད་ཀྱི་རང་བཞིན་ཡིན་་་
པ་ལ། གང་ཟག་རྣམས་ཀྱིས་ལམ་གྱི་ཕྱོགས་ཆ་སོ་སོར་བཟང་ངན་སྣ་ཚོགས་སུ་བལྟས་
པས་ཆོས་ཉིད་མཉམ་པ་ཉིད་ཀྱི་དོན་དེ་གྲུབ་པ་མེད་པར་ལམ་ནོར་ཞིང་གོལ་བར་་་་
གསུངས་ཏེ། སྔ་མ་ལས། བདེ་གཤེགས་རྒྱལ་བའི་དཀྱིལ་འཁོར་དང་། །མ་རིག་
འཁྲུལ་བས་དབང་བསྒྱུར་བའི། །ལོགས་རྟོག་ཆེར་རྒྱས་འཁོར་བའི་ཆོས། །ཇི་སྙེད་
སྣང་བའི་ཆོས་རྣམས་ཀུན། སངས་རྒྱས་ཉིད་དུ་གཅིག་པ་ལ། །ཡོད་མེད་གཉིས་སུ་
རྟོག་པ་དང་། །བཟང་ངན་གཉིས་སུ་བལྟ་བས་ནོར། །ཞེས་གསུངས་པ་ལྟར་རོ། །
འདིར་ཡང་ན་ཡུལ་ནམ་མཁའི་ཟླ་བ་ལས་བྱུང་བའི་ཡུལ་ཅན་ཟླ་འཛིན་གྱི་བློ་དེ་རྟེན་
འཛུབ་མོས་མཚོན་པ་དང་བཅས་པ་ལ་བརྟེན་པ་ཡིན་ཀྱང་ཟླ་བ་ཤེས་ནས་འཛུབ་མོ་
ལ་བལྟས་པ་དོན་མེད་པ་ལྟར་འཁོར་འདས་ཀུན་གྱི་གནས་ལུགས་ཆོས་ཉིད་མཉམ་
པ་ཉིད་དེ་ཚིག་དང་ཡི་གེས་མཚོན་པར་བྱས་ཀྱང་། ཆོས་ཉིད་ཀྱི་དོན་རྟོགས་ནས་ཚིག་
དང་ཡི་གེ་ལ་མི་གནས་པའི་དོན་དུ་འགྲེལ་ཡང་འདྲ་སྟེ། ཐུགས་ཀྱི་རྒྱུད་ལས། དཔེར་
ན་བྱས་པ་ཟླ་བ་མཚོན་པ་བཞིན། །སེམས་ཅན་རྣམ་ལ་ཡང་དག་ཚིག་དང་ཡི་གེས་
མཚོན། །སེམས་ཅན་རྣམས་ནི་ཐོག་མ་ཆོས་ལ་རབ་བརྟེན་ལ། །ཆོས་དེ་ཁོང་དུ་ཆུད་
ནས་ཆོས་ལ་མི་གནས་ན། །ལུང་བསྟན་དེ་ནི་ཐོག་མའི་སངས་རྒྱས་ཉིད་དང་མཚུངས། །
ཆོས་དེ་ཁུང་དུ་ཆུད་ནས་ཆོས་ལ་ཡང་དག་གནས་གྱུར་ན། །བྱིས་པའི་རྩེད་མོ་འདྲ་སྟེ་
སླར་ལ་འཇིག །ཅེས་དང་། །
མདོ་བཅུ་ལས། ཆོས་ཉིད་ནམ་མཁའི་ཟླ་བ་འདྲ་བ་ལ། །ཚིག་བརྗོད་འཛུབ་མོས་བསྟན་
དང་བཅས་པ་འདྲ། །སངས་རྒྱས་སེམས་ཅན་གཉིས་ཀྱི་མཉམ་པ་ནི། །ཆོས་ཉིད་བདེ་
བ་ཆེན་པོ་དེ་ཡིན་ལ། སྣང་བ་མེད་པའི་ཆོས་ཉིད་དེ་ལ་ནི། དབང་པོས་བལྟས་པས་
- 421 -



ལེའུ་སུམ་ཅུ་པ།
ཆོས་ཉིད་འགྲུབ་པ་མེད། །ཅེས་གསུངས་པ་ལྟར་རོ། །དྲུག་པ་ནི། གོང་དུ་བཤད་པ་
དེ་ལྟར་ཆོས་ཉིད་མཉམ་པ་ཉིད་ཀྱི་དོན་ལ་ཕྱོགས་སུ་བལྟས་པས་གྲུབ་པ་མེད་པ་དེས་
ཕྱིར་ན། མཚན་ཉིད་ཐེག་པ་དབུ་མ་པས་མཉམ་བཞག་ཏུ་ཆོས་ཉིད་རྣམ་པར་མི་རྟོག་
པའི་དོན་བསྒོམ་པའི་རང་དུས་ན་ཚོར་བ་བཏང་སྙོམ་གྱི་ངང་ལ་གནས་པས་ཟུག་ངུའི་
ཚོར་བ་གང་ཡང་མེད་པ་ད་ལྟར་གྱི་བདེ་བ་དང་། དེ་ལས་ལངས་བའི་རྗེས་ཐོབ་ཏུ་
ཆོས་ཐམས་ཅད་སྒྱུ་མ་རྨི་ལམ་ལྟ་བའི་རང་བཞིན་དུ་མཐོང་བས་བདེ་སྡུག་རང་མཚན་
པའི་འཛིན་ཞེན་སྲབ་པ་ནི་ཕྱི་མར་རམ་ཕྱི་མའི་བདེ་བ་སྟེ། དེ་གཉིས་གོ་རིམ་བཞིན་
དུ་སྔ་མ་ནི་རང་རིག་པའི་ཡེ་ཤེས་ཀྱི་མངོན་སུམ་ཡིན་པ་དང་། ཕྱི་མ་ནི་མཉམ་བཞག་
རྣམ་པར་མི་རྟོག་པའི་ཡེ་ཤེས་དེའི་རྒྱབ་ནས་སམ་རྗེས་ནས་བྱུང་བའི་དག་པ་འཇིག་
རྟེན་པའི་ཡེ་ཤེས་སྟེ། ཡེ་ཤེས་དེ་གཉིས་ཡང་དག་པའི་ལམ་དུ་བཟུང་ནས་དང་དུ་ལེན་
པ་དང་། དེ་དག་གི་མི་མཐུན་པའི་ཕྱོགས་སྤོང་བའི་བླང་དོར་རྒྱུ་འབྲས་ལ་གནས་པ་
དེ་ཡང་ནི་བློ་རྣམ་པར་རྟོག་པའི་རང་བཞིན་ལས་མ་འདས་པའི་ཕྱིར་ན་རྫོགས་པ་ཆེན་
པོའི་ལམ་གྱི་གོལ་སྐྱོན་ཡིན་པས་དེ་ལའང་བརྟེན་པར་མི་བྱའོ། །ཞེས་གསུངས་པ་སྟེ།
དེ་ཉིད་ལས་ཡེ། ཤེས་མ་ངེས་བསྟན་པ་ནི། །ད་ལྟར་བདེ་བ་མདུན་གྱི་ཡེ་ཤེས་བལྟ། །
ཕྱི་མ་བདེ་བ་རྒྱབ་ན་ཡེ་ཤེས་འདོད། །སྣང་བ་མངོན་སུམ་དག་གི་ཡེ་ཤེས་དང་། །རྒྱབ་
ནས་བྱུང་བའི་ཡེ་ཤེས་གྲངས་བྱུང་བས། །དེ་ཡང་ཡེ་ཤེས་རྣམ་པའི་སྐྱོན་ཡིན་པས། །
རང་བྱུང་ཡེ་ཤེས་དེ་ལ་བརྟེན་མི་བྱ། །ཞེས་གསུངས་སོ། །
བདུན་པ་ནི། རྒྱུ་འབྲས་གང་ཞིག་རྣམ་པར་སྤྱད་ཟིན་པ་ནི་འདས་པའི་དུས་དང་། རྒྱུ་
སྤྱད་ལ་འབྲས་བུ་མ་སྤྱད་པ་ནི་ད་ལྟའི་དུས་དང་
། རྒྱུ་རྐྱེན་ཚོགས་ལམ་སྤྱད་པ་མ་འོངས་
པའི་དུས་ཏེ། དེ་ལྟར་དུས་གསུམ་དུ་སྣང་བ་ནི་སེམས་ཅན་རྣམས་ཀྱི་རྟོག་པས་བཞག་
པ་ཙམ་ལས་དོན་ལ་དུས་བཞི་མཉམ་པ་ཆེན་པོ་གཅིག་གི་རང་བཞིན་དུ་གནས་པ་སྟེ།
དུས་གསུམ་གྱི་ཁྱད་པར་མེད་དེ། ཅིའི་ཕྱིར་ན་རྒྱུ་འབྲས་སུ་སྣང་བའི་ཆོས་ཐམས་ཅད་
- 422 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ནི་སྙིང་པོ་བྱང་ཆུབ་སེམས་ཀྱི་རང་བཞིན་ལས་གཞན་དུ་མེད་པས་ཆོས་ཉིད་གཅིག་གི་
རང་བཞིན་ཡིན་ལ། དེ་ལྟ་བུའི་ཆོས་ཉིད་བྱང་ཆུབ་ཀྱི་སེམས་དེ་ནི་སྔོན་འདས་པའི་
དུས་སུ་འགགས་པ་མེད་ལ། ཕྱིས་མ་འོངས་པའི་དུས་སུའང་སྐྱེ་བ་མེད་པར་གདོད་
ནས་འདུས་མ་བྱས་པ་རང་བྱུང་གི་ཡེ་ཤེས་སུ་བཞུགས་ཤིང་སངས་རྒྱས་རྣམས་ཀྱིས་
ཀྱང་དེ་ལྟར་དུས་གསུམ་མཉམ་པ་ཉིད་གཅིག་གི་རང་བཞིན་དུ་གཟིགས་པའི་ཕྱིར་རོ། །
དེས་ན་དུས་གསུམ་དུ་སྣང་བའི་ཆོས་ཀུན་ལ་ཆོས་ཉིད་འདུས་མ་བྱས་པ་རང་བྱུང་ཡེ་
ཤེས་ཆེན་པོ་རིག་པ་ཆོས་ཀྱི་སྐུས་སེམས་ཅན་ནས་སངས་རྒྱས་ཀྱི་བར་ཀུན་ལ་སྔ་ཕྱི་
དང་བཟང་ངན་གྱི་དབྱེ་བ་མེད་པར་ཁྱབ་པས་དབྱེར་མེད་གཅིག་གི་ངོ་བོར་གནས་པའི་
ཕྱིར་ན་ཆེ་བའི་ཡོན་ཏན་ལྔ་དང་གསུམ་དང་གཅིག་དང་ཡེ་ནས་ལྡན་པའི་རྫོགས་པ་
ཆེན་པོའི་གནས་ལུགས་རང་བྱུང་ཡེ་ཤེས་ཆེན་པོ་ནི་ཡེ་ནས་བཅོས་བསྒྱུར་བླང་དོར་
དང་བྲལ་བར་ཟག་མེད་བདེ་བ་ཆེན་པོའི་རང་བཞིན་དུ་གནས་པ་ཡིན་ནོ། །དེ་ལྟར་
ཡང་མདོ་བཅུ་ལས། དུས་ལ་ཁྱད་པར་མེད་ངེས་པ། །སྔ་བ་ད་ལྟ་ཕྱི་བ་དུས་གསུམ་ནི།།
བདེ་གཤེགས་ཡེ་ཤེས་ཐུགས་ལ་གཅིག་ཏུ་གསལ། །སེམས་ཅན་བག་ཆགས་བསགས་
པས་གསུམ་དུ་གནས། །གཅིག་པར་སྔ་ཕྱི་མེད་པར་གདོད་ནས་བྱུང་། །ཆོས་སྐུ་དུས་
གསུམ་གཅིག་ཏུ་ཁྱབ་པའི་ཕྱིར། །ཆེ་བ་ཆོས་ཉིད་ཆེན་པོ་ཡེ་ཤེས་ནི། །མ་བཅོས་བདེ་
བ་ཆེན་པོར་རང་བཞིན་གནས། །དེས་ན་དུས་ལ་ཁྱད་པར་མེད་པར་ངེས། །ཞེས་
གསུངས་སོ། །
བརྒྱད་པ་ནི། དེ་ལྟར་དུས་གསུམ་གྱི་དབྱེ་བ་མེད་པ་དེ་བཞིན་དུ་སྲིད་པ་འཇིག་རྟེན་
གསུམ་དུ་སྣང་བའི་གནས་འདི་ན་སེམས་ཅན་རྣམས་ཀྱི་ལས་བཟང་ངན་གྱི་སྦྱོར་བ་
ཡི་དབང་གིས་འཇིག་རྟེན་དྲུག་གི་གནས་རིས་མཐོ་དམན་སྣ་ཚོགས་སུ་སྣང་བ་འདི་
ཡང་མིང་ཙམ་ལས་དོན་ལ་ཅིར་ཡང་གྲུབ་པ་མེད་པས་དཔེར་ན་རྫས་སྔགས་ལ་སོགས་
པའི་དབང་གིས་མེད་བཞིན་དུ་སྒྱུ་མའི་རོལ་བ་རྟ་གླང་ལ་སོགས་ལ་པ་མི་འདྲ་བ་དུ་་་
མར་སྣང་བ་དང་འདྲ་བ་སྟེ། དེས་ན་འཇིག་རྟེན་འདི་ན་བསོད་ནམས་ཕུན་སུམ་ཚོགས་
- 423-



ལེའུ་སུམ་ཅུ་པ།
པ་དང་ལྡན་པས་འཁོར་ལོས་བསྒྱུར་བའི་རྒྱལ་པོའི་གནས་གང་ཞིག་གླིང་བཞི་ལ་དབང་
བསྒྱུར་བའི་མངའ་ཐང་ཆེན་པོའི་རང་བཞིན་ཅན་གྱི་གོ་ས་ཐོབ་པ་ཡང་། གླིང་བཞིའི་
འཇིག་རྟེན་མི་རྟག་སྒྱུ་མ་ཙམ་དུ་སྣང་བ་རྣམས་འདུལ་ཞིང་དགེ་བཅུའི་ཁྲིམས་ལ་འགོད་
པས་སྦྱོང་བར་བྱེད་པའི་བསྟི་གནས་ཙམ་ཡིན་པས་དེ་ལ་རེ་སྨོན་བྱེད་པ་ནི་སྒྱུ་མ་་་
ལོངས་སྤྱོད་ལ་རེ་སྨོན་བྱེད་པ་ལྟར་འཇིག་རྟེན་འཁྲུལ་པའི་བློ་ཡིན་པར་གསུངས་ཏེ།
དེ་ཉིད་ལས། འཇིག་རྟེན་ཁམས་གསུམ་ལས་ཀྱི་སྦྱོར་བ་ཡང་། །དོན་དམ་མེད་པའི་
སྒྱུ་མར་སྣང་བ་སྟེ། །དོན་དམ་མ་ཡིན་ཚིག་ཙམ་སྣང་བ་སྟེ། །འཇིག་རྟེན་འདི་ན་བསོད་
ནམས་ཚོགས་པ་ཡིས། །འཁོར་བའི་འཁོར་ལོ་བསྒྱུར་བའི་གནས་ཐོབ་ཀྱང་། །མི་རྟག་
སྒྱུ་མ་འདྲ་བའི་བསྟི་གནས་ཡིན། །ཅེས་སོ། །
དགུ་བ་ནི། འདིར་སྙིང་པོ་བྱང་ཆུབ་ལ་དུས་སྔ་ཕྱིའི་ཁྱད་པར་མེད་པའི་ཕྱིར་འབྲས་་་་
བུའི་དུས་ལ་རེ་སྨོན་འཇོག་པ་ཡང་རྫོགས་ཆེན་གྱི་གོལ་སར་བསྟན་པ་སྟེ། ཇི་ལྟར་ན་
བྱང་ཆུབ་ཕྱོགས་ཀྱི་ཆོས་སུམ་ཅུ་རྩ་བདུན་དང་ཕ་རོལ་ཏུ་ཕྱིན་པ་བཅུ་སོགས་ལ་རྣམ་
པར་སྤྱོད་པས་ས་དང་ལམ་རིམ་པར་བགྲོད་དེ་གྲངས་མེད་གསུམ་སོགས་སུ་འབྲས་་་
བུ་ཐོབ་པར་རེ་བས་དུས་ལ་ལྟོས་འཆའ་བའི་ཐེག་པ་འོག་མ་པ་རྣམས་ལ་དུས་དེར་་་
འབྲས་བུ་འབྱུང་བར་མི་འགྱུར་ཏེ། ཅིའི་ཕྱིར་ན་དེ་དག་རེ་སྨོན་དང་མ་བྲལ་བས་སྨོན་
ལམ་འདེབས་པ་དང་ལམ་ལཾ་སྤྱོད་པའི་འབད་རྩོལ་བྱེད་པ་དང་བཅས་པས་ན་ཇི་སྲིད་
རེ་སྨོན་གྱི་ཆགས་པ་དང་རྒྱུ་འབྲས་བླང་དོར་གྱི་རྩོལ་བ་དེ་དང་མ་བྲལ་བར་དུ་འབྲས་
བུ་མི་ཐོབ་པ། དཔེར་ན་བཅོམ་ལྡན་འདས་ཀྱིས་གདུལ་བྱ་རྣམས་ལ་ཆོས་ཐམས་ཅད་
སྟོང་པའི་མཚན་ཉིད་ཅན་དུ་གསུངས་པ་ལ། གདུལ་བྱ་རྣམས་ཀྱིས་སྟོང་པའི་དངོས་
པོ་ཞིག་ཡོད་པར་བཟུང་ནས་ཚོལ་བར་བྱས་ན་རྙེད་དུ་མེད་པ་བཞིན་ནོ། །
དེ་ཉིད་ལས། སྣ་ཚོགས་སྤྱོད་ཅིང་མེད་པའི་དུས་ལ་ལྟོས། །ལས་ཀྱི་དུས་དེར་འབྱུང་
བར་མི་འགྱུར་ཏེ། །ཆགས་དང་མ་བྲལ་སྨོན་ལམ་འདེབས་པས་ན། །འབྲས་བུ་མེད་
- 424 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཅིང་སྟོང་བར་གསུངས་པ་ཡིན། །ཅེས་སོ། །ལྔ་བ་འོད་གསལ་དབྱིངས་ཀྱི་སེམས་ཉིད་
ཀུན་ཁྱབ་བཟང་ངན་མེད་པའི་དབྱིངས་མདོ་ལ་བཞི་སྟེ། ནམ་མཁའ་ལྟ་བུའི་སེམས་
ལ་རྒྱུ་འབྲས་བྱ་བཙལ་གྱི་ཆོས་ཀྱིས་གོས་པ་མེད་པའི་དབྱིངས་མདོ། སྣང་སྲིད་འཁོར་
འདས་ཀྱི་ཆོས་ཐམས་ཅད་བློས་བཀོད་པ་ཙམ་ལས་དེ་བཞིན་ཉིད་དུ་ཡོད་མ་མྱོང་པའི་
དབྱིངས་མདོ། ཐ་སྙད་སྣ་ཚོགས་སུ་སྣང་བའི་ཆོས་ཐམས་ཅད་དོན་ལ་མིང་དུའང་་་་
གྲུབ་པ་མེད་པའི་དབྱིངས་མདོ། སྒོ་གསུམ་རྩོལ་སྒྲུབ་དང་བྲལ་བ་སྐུ་གསུམ་ཇི་བཞིན་
པའི་དགོངས་པར་ཕྱིན་པས་ཀུན་ཏུ་བཟང་པོ་མཆོག་ཏུ་མི་འགྱུར་བའི་བཀའ་རྟགས་་
ཀྱི་ཕྱག་རྒྱར་བསྟན་པའི་དབྱིངས་མདོའོ། ། །
དང་པོ་ནི། དེ་ཉིད་ལས། རྩ་བ་གཅིག་པའི་དོན་འདི་ནི། །བྱང་ཆུབ་སེམས་ཀྱི་རང་
བཞིན་ཏེ། །ཆོས་རྣམས་ཀུན་གྱི་རྩ་བ་ཡིན། །ཐམས་ཅད་འདུས་པའི་སྙིང་པོ་ཡིན། །
ཅེས་གསུངས་པ་ལྟར་འདི་ལྟར་འཁོར་འདས་སུ་སྣང་བའི་ཆོས་སོ་ཅོག་ཐམས་ཅད་རང་
རིག་པ་བྱང་ཆུབ་ཀྱི་སེམས་གཅིག་གི་རྩལ་ལས་སྣང་བ་སྟེ། དེ་ལས་གཞན་དུ་མེད་
ཅིང་བྱང་ཆུབ་ཀྱི་སེམས་ནི་གཅིག་དང་དུ་མ་ལ་སོགས་པའི་གྲངས་དང་ཡོད་མེད་སྣང་་་་
སྟོང་ལ་སོགས་པའི་རྣམ་པ་གང་གིས་ཀྱང་བསྟན་ཅིང་རྟོགས་པར་བྱ་བ་ཡོངས་ཀྱི་ས་
སྟེ་གང་ཡང་མེད་ལ། ལྟ་བ་དེ་ལྟ་བུའི་གདེང་དང་ལྡན་པའི་རྣལ་འབྱོར་བ་རྣམས་ནི་
དཔེར་ན་ཐི་བྱ་ནམ་མཁའི་བྱ་ལམ་ལ་མཁས་པ་ལྟར་རམ་འདབ་ཆགས་མཁའ་ལྡིང་
རྒྱལ་པོ་ནམ་མཁར་རྒྱུ་བའི་ཚེ་གཡང་ས་སོགས་ཀྱིས་ཉམས་ང་མེད་པ་ལྟར་ཆོས་ཉིད་
སྤྲོས་པ་དང་བྲལ་བ་སྐྱེ་མེད་ནམ་མཁའ་ལྟ་བུའི་ཀློང་ན་རེ་དོགས་དང་འཁོར་བའི་་་་་
གཡང་ས་སོགས་ཀྱི་བག་ཚ་བ་མེད་པར་གནས་ཤིང་བྱར་མེད་ཡེ་གྲོལ་ཆེན་པོའི་ལྟ་་་
བའི་རླབས་ཀྱིས་སྲིད་ཞིའི་གཡང་ས་ཅིག་ཅར་དུ་གཅོད་པར་བྱེད་པ་ཡིན་ཀྱང་། དེ་
ལྟ་ན་ཡང་སེམས་ཉིད་རང་བྱུང་གི་ཡེ་ཤེས་རང་གི་ངོ་བོ་ནི་ནམ་མཁའི་ཁམས་ལྟར་རྒྱུ་
ལས་མ་བྱུང་ཞིང་རྐྱེན་ལས་མ་སྐྱེས་པས་སྙིང་པོ་བྱང་ཆུབ་ཀྱི་སེམས་རང་བྱུང་འདུས་
མ་བྱས་པའི་ཡེ་ཤེས་དེ་རྣམ་རྟོག་བློ་ཡི་སྤྱོད་ཡུལ་ཐམས་ཅད་ལས་འདས་པའི་ཕྱིར་ན།
- 425 -



ལེའུ་སུམ་ཅུ་པ།
དེ་ལ་ཡོད་པར་སྒྲོ་བཏགས་པ་དང་མེད་པར་སྐུར་བ་གདབས་པའི་ཆོས་ཀུན་ག་ལ་ཡོད་
དེ་མེད་པའི་ཕྱིར་ན་དེ་མཚོན་པའི་ཆེད་དུ་ཡོད་མེད་དང་སྣང་སྟོང་ཟུང་འཇུག་སྤྲོས་བྲལ་
སོགས་ཇི་ལྟར་བརྗོད་ཀྱང་གནས་ལུགས་རང་གི་ངོ་བོ་ལ་གང་ཡང་དམིགས་སུ་མེད་
པས་དེ་ལྟར་བརྗོད་པའི་ལུང་རྣམས་ཀྱང་སྒྲོ་བཏགས་ཁོ་ན་ཡིན་པར་གསུངས་སོ། །
དེ་ཉིད་ལས། ཆོས་ཀུན་རྩ་བ་གཅིག་པ་འདི་ལྟ་སྟེ། །ཆོས་ཉིད་སེམས་ཉིད་གཅིག་ཏུ་
བསྟན་པ་ལ། །གྲངས་དང་རྣམ་པ་ཡོངས་ཀྱིས་བགྲང་དུ་མེད། །མ་བཅོས་རྟོགས་པའི་
རྣལ་འབྱོར་བ། །ཐི་བྱ་ནམ་མཁའི་ལམ་ལ་མཁས་པ་བཞིན། །མི་རྟོག་ནམ་མཁའ་
ལྟ་བུར་གནས་པར་བྱ། །རྒྱུ་མེད་མ་བྱུང་རྐྱེན་མེད་མ་སྐྱེས་པ། །ཡོད་པའི་སྒྲོ་དང་མེད་
པའི་སྐུར་བ་དང་། །ཡོད་མེད་སྒྲོ་སྐུར་བཏགས་པ་ག་ལ་ཡོད། །ཅེས་གསུངས་ལ། ཚུལ་
དེ་ལྟར་དཔལ་ལྡན་ན་གཱ་རྫུ་ནས་ཀྱང་། དམིགས་པ་ཐམས་ཅད་ཉེར་ཞི་ཞིང་། །སྤྲོས་
པ་ཉེ་བར་ཞི་བ་སྟེ། །སངས་རྒྱས་ཀྱིས་ནི་གང་དུ་ཡང་། །སུ་ལའང་ཆོས་འགའ་མ་་
བསྟན་ཏོ། །ཞེས་གསུངས་སོ། །
གཉིས་པ་ནི། དེ་ལྟར་འཁོར་འདས་ཀྱི་ཆོས་ཐམས་ཅད་སྙིང་པོ་བྱང་ཆུབ་སེམས་ཀྱི་
རང་བཞིན་ལས་གཞན་དུ་མེད་པ་དེས་ན་ཕྱི་སྣོད་ཀྱི་འཇིག་རྟེན་དང་ནང་བཅུད་ཀྱི་་་
སེམས་ཅན་དུ་སྣང་བ་གཉིས་ཀ་ཕྱི་ཉིད་དང་ནང་གི་རང་བཞིན་དུ་གྲུབ་པ་མེད་པར་་་
ཆོས་ཉིད་ཟབ་མོ་གཅིག་གི་ཀློང་དུ་གདོད་ནས་སྐྱེ་བ་མེད་པར་གནས་ལ། དེ་ལྟ་བུའི་
ཆོས་ཉིད་དེ་ནི་རྟོགས་པར་བྱའོ་སྙམ་ན་དེ་ནི་ཆ་ཤས་ཕྲ་བ་ཙམ་ཡང་མ་གྲུབ་པར་ཡེ་
ནས་སྤྲོས་པ་ཐམས་ཅད་དང་བྲལ་བའི་ཕྱིར་ན་རྟོགས་པར་བྱ་བའི་ཡུལ་ཡང་མེད་ལ།
འོ་ན་སྲིད་པ་འཁོར་བའི་ཆོས་སུ་སྣང་བ་འདི་རྣམཾས་ཚུལ་ཇི་ལྟར་སྣང་བ་ཡིན་སྙམ་ན།
དེ་ནི་དོན་ལ་མིང་ཙམ་ཡང་མ་གྲུབ་པར་འཁྲུལ་མེད་ཡེ་ཡིན་ཆེན་པོ་རང་བྱུང་ཀུན་ཏུ་
བཟང་པོའི་བདག་ཉིད་ཡིན་ཀྱང༌། དེ་ལྟར་ངེས་པའི་ཤེས་རབ་དང་མི་ལྡན་པ་རྣམས་
ལ་རྒྱལ་བུ་དྭའུ་དམངས་སུ་འཁྱམ་པ་ལྟར་རང་ངོ་མ་ཤེས་པར་ལོག་པར་རྟོག་པ་་་་
- 426 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སྟོབས་ལས་སྣང་བ་ཙམ་སྟེ་མིག་སྐྱོན་ཅན་ལ་སྐྲ་ཤད་ཀྱི་སྣང་བ་ལྟ་བུའོ། །ཀློང་ཆེན་
རབ་འབྱམས་ལས། འཇིག་རྟེན་འདས་དང་འཇིག་རྟེན་ཐ་དད་པའི། །རྣམ་གྲངས་
མིང་དུ་བཏགས་པ་ཀུན། །རང་བཞིན་གཅིག་ཏུ་མ་ཤེས་པས། །གྲངས་སུ་བརྗོད་པས་
དོན་ལས་ཉམས། །མིང་དུ་བཏགས་པས་རྣམ་རྟོག་སྐྱེ། །ཡུལ་དུ་བཟུང་བས་ཞེན་བློ་
བྱུང་། །ཞེན་པའི་འབྲས་བུ་བརྟས་པ་ལས། །ཕུང་པོ་ཁམས་དང་སྐྱེ་མཆེད་དང་། །
ཡུལ་དང་དུས་དང་ཕྱོགས་དང་ནི། །ཁ་དོག་དབྱིབས་ལ་སོགས་པར་སྣང་། །མཉམ་
པའི་དབྱིངས་ལ་གང་ཡང་མེད། །ཅེས་གསུངས་པ་ལྟར་རོ། །
དེ་བས་ན་སྣང་སྲིད་འཁོར་འདས་སུ་ཞེན་ཅིང་རྟོག་པའི་གང་ཟག་དེ་ནི་རིག་པ་རང་་་་
གནས་ཀྱི་ཏིང་འཛིན་ཟབ་མོ་ཆོས་ཉིད་མཉམ་པ་ཉིད་ཀྱི་དོན་དང་བྲལ་བ་ཡིན་ནོ། །
དོན་འདི་མདོ་བཅུ་ལས་རྣམ་པར་བགྲངས་པའི་མདོའི་དོན་འགྲེལ་དུ་གསུངས་པ་ནི།
ཇི་སྐད་དུ། ཕྱི་ནང་སྣོད་བཅུད་གཉིས་ཀ་སྣང་བའི་ཕྱིར། །དོན་དམ་སྐྱེ་བ་མེད་པས་
ཕྱི་དང་ནང་། །མ་སྐྱེས་ཟབ་མོ་དེ་ཡི་ཆ་ཤས་ནི། །དམིགས་པའི་ཡུལ་དུ་མ་གྱུར་རྟོགས་
ཡུལ་མེད། །སྲིད་པ་ཕྱི་ནང་འདི་ནི་མིང་ཙམ་སྟེ། །དོན་དམ་མ་ཡིན་ལོག་པའི་སྟོབས་
སུ་སྣང་། །དེས་ན་ཕྱི་ནང་རྟོག་པའི་ཏིང་འཛིན་ནི། །ཆ་ཤས་རྟོགས་པའི་ཡུལ་མེད་
མཉམ་དང་བྲལ། །ཞེས་གསུངས་སོ། །གསུམ་པ་ནི། དེ་ལྟར་འཁོར་བའི་ཆོས་སུ་
སྣང་བའི་དུས་ཉིད་ནའང་དོན་ལ་མ་གྲུབ་པར་ཆོས་ཉིད་སྤྲོས་པ་དང་བྲལ་བའི་ངོ་བོར་
གནས་ཤིང་། ཆོས་ཉིད་རང་བྱུང་གི་ཡེ་ཤེས་དེ་ལ་ནི་མིང་གི་ཐ་ཚིག་གིས་བརྗོད་པ་
ཕྱི་ཡུལ་དང་ནང་ཡུལ་ཅན་ལ་སོགས་པ་མདོར་ན་སྣང་སྲིད་འཁོར་འདས་ཀྱི་ཆོས་སུ་
བགྲངས་བ་གང་ཡང་མེད་ལ། དེ་ལྟ་བུའི་བགྲངས་སུ་མེད་པའི་རང་བཞིན་ཆོས་ཉིད་
ཟག་པ་མེད་པའི་ཕུང་པོ་དེ་ནི་དཔེར་ན་གང་དུ་ཡང་བགྲང་དུ་མེད་པ་ནམ་མཁའི་ཁམས་
བཞིན་དུ་གནས་ཤིང་། དུས་གསུམ་གྱིས་བསྡུས་པའི་ཕྱི་ནང་འཁོར་འདས་ཀྱི་ཆོས་
ཐམས་ཅད་ཆོས་ཉིད་འདི་དང་ཡེ་ནས་དབྱེར་མེད་སྤྱོད་ཡུལ་དང་བྲལ་བར་གནས་ཤིང་།
དུས་གསུམ་ཀུན་ཏུ་མི་འབྲལ་བས་ན་རྗོད་བྱེད་ཐ་ཚིག་གི་མིང་དུ་བཏགས་པ་ཀུན་་་་
- 427 -



ལེའུ་སུམ་ཅུ་པ།
རྫོབ་ཐ་སྙད་ཙམ་དུ་ཡང་མེད་པར་གསུངས་པ་སྟེ། དེ་ཉིད་ལས། ཏིང་འཛིན་སྤྲོས་དང་
བྲལ་བའི་ཆོས་ཉིད་ལ། །ཐ་ཚིག་ཕྱི་དང་ནང་དུ་བགྲངས་བྱ་མེད། །ཆོས་ཉིད་བགྲང་
དུ་མེད་པའི་ཕུང་པོ་འདི། །ནམ་མཁའ་བགྲང་དུ་མེད་པའི་ཁམས་བཞིན་གནས། །སྔ་
མ་ད་ལྟ་ཕྱི་མ་དུས་གསུམ་དུ། །ནམ་མཁའ་ལྟ་བུ་འདི་དང་མི་འབྲལ་བས། །ཕྱི་ནི་འདི་
ཡིན་ནང་ནི་འདི་ཡིན་ཞེས། །ཀུན་རྫོབ་མིང་ཙམ་ངེས་པར་བརྟགས་པ་མེད། །ཅེས་
གསུངས་སོ། །འདི་ཡན་ཆད་ཀྱི་ཤུ་ལོ་ཀ་བཅུ་བཞིས་ཀུན་ཏུ་བཟང་པོའི་ཐིག་ལེ་བསྟན་
པར་གསུངས་ལ། དེ་ནི་གོང་དུ་བཤད་པའི་ཐིག་ལེ་གསུམ་གྱི་རང་བཞིན་ཆོས་དབྱིངས་
རྣམ་པར་དག་པའི་ངོ་བོ་དེ་ཉིད་གང་གིས་མཁྱེན་པའི་ཡེ་ཤེས་ཉིད་ལ་ཡེ་ཤེས་ཀྱི་ཐིག་
ལེ་ཞེས་བྱ་ཞིང་། དེ་ལྟ་བུའི་ཡེ་ཤེས་དེ་ཉིད་དུས་དང་རྣམ་པ་ཀུན་ཏུ་དག་པ་ཉག་གཅིག་
གི་རང་བཞིན་ཕྱོགས་རིས་ཐམས་ཅད་དང་བྲལ་བར་བཞུགས་པས་ཡོད་མེད་ཡིན་མིན་
ལ་སོགས་པའི་སྒྲོ་འདོགས་གྱི་སྤྲོས་པ་ཐམས་ཅད་གཅོད་ཅིང་། སྤྲོས་མེད་ཐིག་ལེ་
ཉག་གཅིག་ཏུ་གནས་པས་ཀུན་ཏུ་བཟང་པོའི་ཐིག་ལེའམ། སེམས་ཉིད་བདེ་བ་ཆེན་
པོ་དེའི་ཀློང་དུ་ཆོས་ཐམས་ཅད་རུབ་ཆུབ་ཅིང་མི་ཤོང་བ་མེད་པས་བདེ་ཆེན་ཡངས་པ་
ཆེན་པོའི་ཐིག་ལེ་ཞེས་ཀྱང་གསུངས་ཏེ། འབྲས་བུའི་ཀློང་ལས། དེ་ལ་ཕྱོགས་རིས་
དགག་བསྒྲུབ་བླང་དོར་བྲལ། །ཐམས་ཅད་ཡེ་ནས་བྱང་སེམས་བདེ་ཆེན་པས། །ཡོད་
མེད་ཡིན་མིན་འདོད་པའི་སྤྲོས་པ་བཅད། །བདེ་ཆེན་ཡངས་བ་ཆེན་པོའི་ཐིག་ལེ་འོ། །
ཞེས་སོ། །
འདི་དག་ཡེ་ཤེས་ཀྱི་ཐིག་ལེ་དང་སྦྱར་བའང་ཡོད་དོ། །ཀུན་ཏུ་བཟང་པོའི་ཐིག་ལེ་དེ་
ཉིད་འབྲས་བུ་དང་སྦྱར་ནས་གསུངས་པའི་འབྲས་བུ་དེ་ལ་དབྱེ་བ། ཆོས་སྐུ་བྱ་བཙལ་
བྲལ་བ། ལོངས་སྐུ་ཡོངས་སུ་རྫོགས་པ། སྤྲུལ་སྐུ་ཀུན་ལ་ཁྱབ་པ་དང་གསུམ་དུ་ཡོད་
པ་ལས། དང་པོ་ཆོས་སྐུ་ལའང་སྐུ་གསུམ་ཐུགས་རྗེའི་གཟུགས་སུ་ཇི་ལྟར་སྣང་ཚུལ་
དང་། དེ་ཉིད་རང་གི་ཆོས་ཉིད་ཡིན་པས་གཞན་ལས་བྱུང་བ་མིན་ཚུལ་དང་། སྤང་བླང་
- 428 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བྱ་རྩོལ་བྲལ་བས་ལམ་ལ་བགྲོད་དུ་མེད་ཚུལ་དང་གསུམ་དུ་ཡོད་པ་རྣམས་རིམ་་་་་
བཞིན་ཚིག་རྐང་དང་པོ་བརྒྱད་དང་། དེ་ནས་བཞི་དང་། ཐ་མ་ཡང་ཚིག་རྐང་བཞིས་
བསྟན་པར་གསུངས་ལ། གཉིས་པ་ལོངས་སྐུ་ཡོངས་སུ་རྫོགས་པ་ལ། སངས་རྒྱས་
རང་ལས་འབྱུང་བར་བསྟན་པ་དང་། ཆོས་ཉིད་བྱང་ཆུབ་ཀྱི་སེམས་དུས་གསུམ་རྒྱལ་
བའི་འབྱུང་གནས་སུ་བསྟན་པ་དང་། ཆོས་ཉིད་མཉམ་པ་ཉིད་ལ་ཕྱོགས་སུ་བལྟས་
པས་མི་འགྲུབ་པར་བསྟན་པ་དང་། བདེ་བ་འདོད་པས་གོལ་བར་བསྟན་པ་དང་བཞི་
ཡོད་པ་ཚིག་རྐང་བཞི་ཚན་བཞི་ལ་རིམ་པར་སྦྱར་རོ། །གསུམ་པ་སྤྲུལ་སྐུ་ཀུན་ལ་་་་
ཁྱབ་པ་ལ་ཡང་དུས་གསུམ་གདོད་ནས་ཆོས་སྐུ་གཅིག་ཏུ་བསྟན་པ་དང་། རང་བཞིན་
བདེ་བ་ཆེན་པོར་གནས་ཚུལ་དང་། སྤྲུལ་སྐུ་སྒྱུ་མ་ལྟ་བུར་འཆར་ཚུལ་དང་། ཐུགས་
རྗེ་ཐབས་ཀྱི་རོལ་བ་བསྟན་པ་དང་བཞི་ཡོད་པ་ལས་སྔ་མ་གསུམ་ནི་རིམ་པར་ཚིག་་་་
རྐང་གསུམ་དང་གཅིག་དང་བཞི་ལ་སྦྱར་རོ། །བཞི་བ་ཐུགས་རྗེ་ཐབས་ཀྱི་རོལ་བ་ལ་
ཡང་། རེ་སྨོན་དྲང་དོན་གྱི་ཐུགས་རྗེ་དང་། ཆོས་ཉིད་སྒྲོ་སྐུར་དང་བྲལ་བ་དང་། ཟབ་
མོའི་ཆོས་ལ་རྟོག་པ་གོལ་བར་བསྟན་པ་དང་། དུས་གསུམ་ཐ་སྙད་ཙམ་ལས་མེད་པར་
བསྟན་པའི་ཐུགས་རྗེ་དང་བཞི་ཡོད་པ་ཚིག་རྐང་བཞི་ཚན་བཞི་སྟེ་བཅུ་དྲུག་ལ་རིམ་་་
པར་སྦྱར་ནས་གསུངས་ཏེ། དཀའ་འགྲེལ་ལས། འབྲས་བུ་ལ་ནི་གསུམ་དུ་བཤད། །
ཆོས་སྐུ་བྱ་བཙལ་བྲལ་བ་དང་། །ལོངས་སྐུ་ཡོངས་སུ་རྫོགས་པ་དང་། །སྤྲུལ་སྐུ་ཀུན་
ལ་ཁྱབ་པ་འོ། །དེ་ལ་ཆོས་སྐུ་གསུམ་དུ་བཤད། །སྐུ་གསུམ་ཐུགས་རྗེའི་གཟུགས་དང་
ནི༑ ༑རང་ལས་གཞན་ནས་བྱུང་བ་མིན། །བྱ་བྲལ་བགྲོད་དུ་མེད་པའོ། །བརྒྱད་དང་
བཞི་དང་བཞི་ལས་བཀྲལ། །ཡོངས་སུ་རྫོགས་པ་བཞིར་བཤད་དེ། །སངས་རྒྱས་རང་
ལས་འབྱུང་བ་དང་། །དུས་གསུམ་རྒྱལ་བའི་འབྱུང་གནས་དང་། །མཉམ་ཉིད་ཕྱོགས་
ཆས་མི་འགྲུབ་པས། །བདེ་བར་འདོད་ན་གོལ་བ་འོ། །བཞི་ཚན་བཞི་ལ་རིམ་གྱིས་
སྦྱར། །ཀུན་ལ་ཁྱབ་པ་བཞིར་བསྟན་ཏེ། །དུས་གསུམ་ཆོས་སྐུར་གདོད་ནས་གཅིག །
རང་བཞིན་གནས་པ་བདེ་བའི་སྐུ། །སྤྲུལ་སྐུ་སྒྱུ་མ་ལྟ་བུར་འཆར། །ཐུགས་རྗེ་ཐབས་
- 429 -



ལེའུ་སུམ་ཅུ་པ།
ཀྱི་རོལ་བ་འོ། །གསུམ་དང་གཅིག་དང་བཞི་དང་ནི། །བཅུ་དྲུག་དག་ལ་སྦྱར་ཏེ་བཤད། །
དེ་ལ་ཐུགས་རྗེ་བཞིར་བཤད་དེ། །རེ་སྨོན་དྲང་དོན་ཐུགས་རྗེ་དང་། །ཆོས་ཉིད་སྒོ་
སྐུར་བྲལ་བ་དང་། །ཟབ་མོའི་ཆོས་ལ་རྟོག་པ་གོལ། །དུས་གསུམ་དེ་ཉིད་ཐ་ཚིག་གོ །
བཞི་ཚན་བཞི་ལ་སྦྱར་ཏེ་བཤད། །ཅེས་སོ། ། །
བཞི་པ་ནི། འདི་སེམས་ཅན་རྣམས་ཀྱི་སྒོ་གསུམ་དུ་སྣང་བ་འདི་ཉིད་བླང་དོར་རྩོལ་་་་
སྒྲུབ་ལ་མི་ལྟོས་པར་ཡེ་ནས་སྐུ་གསུམ་དབྱེར་མེད་པ་རྒྱལ་བ་ཀུན་ཏུ་བཟང་པོའི་གསང་
གསུམ་མི་འགྱུར་བའི་ཕྱག་རྒྱས་ཐེབ་པས་མཉམ་ཉིད་གཅིག་ཏུ་བཞུགས་པའི་དོན་་་་
སྟོན་པར་བྱེད་པ་སྟེ། ཇི་ལྟར་ན་སེམས་ཅན་རྣམས་ཀྱི་འགྲོ་འདུག་ལ་སོགས་པ་བྱ་
སྤྱོད་བཟང་ངན་ཇི་ལྟར་དུ་སྣང་ཡང་སྙིང་པོ་བྱང་ཆུབ་ཀྱི་ཀློང་ལས་སྐད་ཅིག་ཀྱང་འདའ་
བ་མེད་པས་མི་གཡོ་བ་ནི་རྒྱལ་བ་ཀུན་ཏུ་བཟང་པོའི་སྐུ་ཡི་བཀའ་རྟགས་ཀྱི་ཕྱག་རྒྱ་
ཡིས་བཏབ་པ་ཡིན་ལ། གཟུང་འཛིན་ཉོན་མོངས་པའི་རྟོག་པ་ཇི་ལྟར་སྐྱེས་ཀྱང་སྐྱེ་
བར་སྣང་དུས་ཉིད་ནས་གདོད་ནས་སྐྱེ་མ་མྱོང་བའི་ཕྱིར་སྙིང་པོ་བྱང་ཆུབ་ཀྱི་སེམས་་་་
སྐད་ཅིག་ཀྱང་མི་བསྐྱོད་པར་ཡེ་ཤེས་རང་གསལ་གྱི་ངོ་བོར་ཡེ་ནས་གནས་པས་ན་་་་
ཐུགས་རང་བྱུང་ཡེ་ཤེས་ཀྱི་ཕྱག་རྒྱ་ལས་འདའ་བ་མེད་པའི་རང་བཞིན་ཏེ། ཀློང་ཆེན་
རབ་འབྱམས་ལས། སྐྱེ་བ་མེད་ལས་སྣ་ཚོགས་སྐྱེས། །སྐྱེས་པ་ཉིད་ནས་མ་སྐྱེས་ཏེ། །
མཚན་མར་གྱུར་བ་རྡུལ་ཙམ་མེད། །གཡོས་པ་ཉིད་ནས་མ་གཡོས་ཏེ། །ཅིས་ཀྱང་མི་
འགྱུར་མི་བསྐྱོད་པས། །རྡོ་རྗེ་སྙིང་པོ་རང་གི་མཐུ། །ཞེས་པ་ལྟར་རོ། །དེས་ན་རིན་
ཆེན་གསེར་གླིང་དུ་ཕྱིན་ན་གང་སྣང་ཐམས་ཅད་གསེར་དུ་འདུག་པ་ལྟར་གང་སྣང་ཅི་
ཤར་ཐམས་ཅད་རང་བྱུང་ཡེ་ཤེས་ཀྱི་རང་བཞིན་ཡིན་པ་ལས་གཞན་ནས་ཡེ་ཤེས་ཞིག་
ཚོལ་དུ་མེད་པས་མི་ལེན་པ་ནི་གནས་ལུགས་དེ་ཁོ་ན་ཉིད་ཀྱི་དོན་ཏེ། གནས་ལུགས་
དེའི་ངང་ན་ཆོས་དང་གང་ཟག་གི་བདག་གཉིས་སུ་གྲུབ་པ་མེད་ཅིང་ཡེ་ཤེས་དེ་ཉིད་
ལས་སྤང་བྱ་མ་དག་པའི་ཆོས་གང་ཡང་མེད་པས་མི་འདོར་བ་སྟེ། བང་མཛོད་འཕྲུལ་
- 430 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ལྡེ་ལས། རིན་པོ་ཆེ་ཡི་གསེར་གླིང་ན། །ཐམས་ཅད་གསེར་ལས་མེད་པའི་ཕྱིར། །དོར་
དུ་རུང་བ་ཡོད་མ་ཡིན། །རྫོགས་པ་ཆེན་པོའི་ཆོས་ཉིད་ལ། །སྤང་བ་གང་ཡང་མེད་
པའི་ཕྱིར། །དོར་དུ་རུང་བ་ཡོད་མ་ཡིན། །ངོས་བཟུང་མེད་པའི་ལྟ་བ་ལ། །བླང་དུ་རུང་
བ་ཡོད་མ་ཡིན། །དེས་ན་བླང་དོར་ཡོད་མ་ཡིན། །ཞེས་གསུངས་པ་ལྟར། མདོར་ན་
སྤང་བླང་ཐམས་ཅད་དང་བྲལ་བའི་གནས་ལུགས་ཟབ་མོ་དེ་ནི་འདི་ལྟ་བུའོ་ཞེས་ཚིག་
གིས་བརྗོད་ཀྱང་ཐོག་ཏུ་མི་ཕེབ་པས་ཚིག་བྲལ་མཉམ་པ་ཉིད་དུ་གནས་པ་ནི་ངེས་པ་
དོན་གྱི་ལུང་ངམ་བརྗོད་མེད་གསུང་གི་རང་བཞིན་ཉིད་དོ། །མདོ་བཅུ་ལས། སྐུ་དང་
ཡེ་ཤེས་བསྟན་པ་ནི། །བྱང་ཆུབ་སེམས་ནི་དངོས་པོ་ཅིར་མི་གཡོ། །གཟུང་འཛིན་མི་
མངའ་ཆོས་སྐུ་ཕྱག་རྒྱ་ཡིན། །ཏིང་འཛིན་མི་བསྐྱོད་རང་བྱུང་ཡེ་ཤེས་ཏེ། །ཆོས་ཉིད་
མཚན་མར་མི་ལེན་བདག་མེད་ཅིང་། །སེམས་ཀྱང་གང་ཡང་མི་སྤང་དོར་བ་མེད། །
མི་གཡོ་མི་བསྐྱོད་མི་ལེན་མི་འདོར་བས། །འདི་ཞེས་བརྗོད་མེད་ཚིག་བྲལ་མཉམ་
ཉིད་དོ། །ཞེས་གསུངས་སོ། །
དེ་ལྟར་ཆོས་ཐམས་ཅད་ཡེ་ནས་རྒྱལ་བ་ཀུན་ཏུ་བཟང་པོའི་སྐུ་གསུང་ཐུགས་ཀྱི་རང་་་་
བཞིན་བདག་ཉིད་ཆེན་པོ་གཅིག་ཏུ་གནས་པའི་ཕྱིར་ན། སྤྱིར་འཁོར་འདས་གཉིས་
སུ་སྣང་བ་གང་ཡིན་པ་དང་། བྱེ་བྲག་ཏུ་སེམས་ཅན་གང་གི་ལས་བཟང་ངན་སྣ་ཚོགས་
སུ་བསགས་པ་དང་ལས་བཟང་ངན་དེ་དག་གིས་དབང་གིས་འཁོར་བ་མཐོ་དམན་གང་
རུང་དུ་སྐྱེས་ནས་བདེ་སྡུག་སྣ་ཚོགས་མྱོང་བ་ལྟར་སྣང་ན་ཡང་། དོན་ལ་གནས་རིས་
དྲུག་པོ་ཀུན་ཏུ་འཁོར་ཞིང་སོ་སོའི་ལས་ཀྱི་འབྲས་བུ་བདེ་སྡུག་སྣ་ཚོགས་པ་ཀུན་ལ་་
ལོངས་སྤྱོད་པར་སྣང་བ་ཐམས་ཅད་བདག་ཉིད་ཆེན་པོ་བྱང་ཆུབ་ཀྱི་སེམས་གཅིག་གི་
རྩལ་ལས་ཤར་ཞིང་བྱུང་བ་ཡིན་པས་དོན་ལ་མ་གྲུབ་ཅིང་། བྱང་ཆུབ་ཀྱི་སེམས་འདི་
ལ་ནི་སྤྲོས་པའི་མཚན་མ་གང་ཡང་གྲུབ་པ་མེད་པའི་ཕྱིར་ན་སྐྱེས་པ་དང་བུད་མེད་མཐོ་
དམན་དང་བདེ་སྡུག་བཟང་ངན་ལ་སོགས་པ་མཚན་ཉིད་འདི་ལྟ་བུ་ཞིག་ཡོད་ཅེས་་་་་
འཁོར་འདས་མཉམ་ཉིད་དུ་གཟིགས་པའི་རྒྱལ་བ་ཡོངས་ཀྱི་སྤྱི་དཔལ་ཆེན་པོ་ཀུན་་་་
- 431 -



ལེའུ་སུམ་ཅུ་པ།
བྱེད་རྒྱལ་པོས་ཡོངས་ཡེ་མ་གསུངས་སོ་ཞེས་པ་སྟེ། དེ་ལས། བྱང་ཆུབ་སེམས་ཀྱི་
རང་བཞིན་བདག་ཉིད་ཆེ། །སངས་རྒྱས་སེམས་ཅན་མཐོ་རིས་ངན་སོང་གང་། །གང་
གི་ལས་དང་གང་གི་གནས་སྐྱེས་ནས། །རྒྱུད་དྲུག་འཁོར་ཞིང་ལས་དྲུག་སྤྱོད་པ་ནི། །
བདག་ཉིད་བྱང་ཆུབ་སེམས་ལས་འབྱུང་བར་ངེས། །ཀུན་གྱི་སྙིང་བོ་བྱང་ཆུབ་སེམས་
འདི་ལ། །འདི་ནི་སྐྱེས་པ་ཡིན་ལ་འདི་ནི་བུད་མེད་ཅེས། །ཀུན་བྱེད་མཉམ་པའི་རྒྱལ་
པོས་ཡོངས་མ་གསུངས། །དེས་ན་བདག་ཉིད་ཆེན་པོ་ཡིན་པར་བཤད། །ཅེས་གསུངས་
པ་ལྟར་རོ། །དྲུག་པ་ཐེག་པ་གཞན་གྱི་བསྐྱེད་རྫོགས་ཀྱིས་ཇི་བཞིན་པའི་དོན་མི་མཐོང་
བར་བསྟན་པའི་ངེས་མདོ་ལ་བཞི་སྟེ། རྒྱུའི་ཐེག་པས་ཚོགས་གཉིས་ཐབས་ཤེས་སུ་
རྩོལ་བས་སྐུ་གཉིས་འགྲུབ་པར་འདོད་པའི་ལོག་རྟོག་དགག་པའི་ངེས་མདོ། ཀྲི་ཡ་
ཨུ་པ་ཡོ་ག་གསུམ་གྱིས་སྔགས་དང་དཀྱིལ་འཁོར་གྱིས་དེ་བཞིན་ཉིད་སྣང་ལ་རང་་་་
བཞིན་མེད་པར་བསྒོམ་ཀྱང་མི་འགྲུབ་པར་བསྟན་པའི་ངེས་མདོ། མ་ཧཱས་བསྐྱེད་རིམ་
ཐབས་དང་ཨ་ནུས་བདེ་སྟོང་རྫོགས་རིམ་བསྒོམ་ཀྱང་མི་འགྲུབ་པར་བསྟན་པའི་ངེས་
མདོ། དེ་ལྟར་ཐེག་པ་སོ་སོའི་ལམ་བསྒོམ་པས་ཡོན་ཏན་ཅུང་ཟད་སྐྱེ་བ་ལྟར་སྣང་ཡང་
རྟོག་པ་གོམས་རྗེས་སུ་བྱས་པས་རེ་ཞིག་སྣང་ཡང་རྟག་མི་ཐུབ་པས་མཚན་མ་མེད་པའི་
དེ་ཉིད་མི་འགྲུབ་པར་བསྟན་པའི་ངེས་མདོའོ། ། །
དང་པོ་ནི། ཆོས་ཐམས་ཅད་རིག་པ་བྱང་ཆུབ་སེམས་ཀྱི་རང་བཞིན་དུ་གདོད་ནས་ཡེ་
སངས་རྒྱས་པའི་དོན་འདི་ལ། རྒྱུ་མཚན་ཉིད་ཀྱི་ཐེག་པ་བ་རྣམས་ཀྱིས་དམིགས་བཅས་
བསོད་ནམས་ཀྱི་ཚོགས་དང་དམིགས་མེད་ཡེ་ཤེས་ཀྱི་ཚོགས་གཉིས་རྫོགས་པའི་སྒོ་
ནས་འབྲས་བུ་སྐུ་གཉིས་ཐོབ་པར་འདོད་པའི་བློས་དཀའ་ཐུབ་དང་བརྟུལ་ཞུགས་དྲག་
ཤུལ་གྱིས་དབུ་ཡན་ལག་གཏོང་བ་སོགས་སྙིང་སྟོབས་དང་བརྩོན་འགྲུས་དྲག་པོས་
བསྒྲུབ་པར་བྱེད་ནའང་། དེ་ལྟ་བུའི་ལམ་ལ་བརྟེན་ནས་གོང་ནས་གོང་དུ་སངས་རྒྱས་
ཀྱི་གནས་སུ་བགྲོད་པར་བྱ་བའི་མིང་ཙམ་ཡང་མེད་དེ་རང་སེམས་འདི་ལས་གཞན་
- 432 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ན་སངས་རྒྱས་ཞིག་བཙལ་དུ་མེད་པའི་ཕྱིར། གཏིང་རྫོགས་ལས། རང་སེམས་སངས་
རྒྱས་ཡེ་ཤེས་སྙིང་པོ་འབྱུང་། །རྟོགས་པ་ཙམ་གྱིས་སངས་རྒྱས་ས་ལ་གནས། །འབྲས་
བུ་གཞན་དུ་བཙལ་མི་དགོས་པའི་མཆོག །རང་བྱུང་གདོད་ནས་དག་པའི་ངོ་བོ་ཉིད།།
ཆོས་སྐུ་འགྱུར་བ་མེད་པ་རང་སེམས་དོན། །འབྲས་བུ་དུས་ལ་མི་ལྟོས་ད་ལྟར་ཉིད། །
ཡེ་ཤེས་དབང་ཐོབ་སངས་རྒྱས་ཀུན་དང་མཉམ། །རྣམ་སྨིན་ལུས་འདི་བྲལ་བས་ཀུན་
བཟང་ཐུགས། །བྱང་ཆུབ་ཆོས་ཉིད་རང་བྱུང་མཐར་ཕྱིན་པས། །མི་ཚེ་འདི་ཡིས་བྱང་
ཆུབ་མཆོག་ཐོབ་ནས། །རྒྱུ་ལ་མི་ལྟོས་འབྲས་བུ་ཡེ་ཤེས་ཚོགས། །ད་ལྟ་ཉིད་དུ་སེམས་
འདི་ཀུན་ཏུ་བཟང་། །ཞེས་དང་། ཀུན་གསལ་ལས། ས་དང་རྣམ་ཐར་བྱང་ཆུབ་མཆོག་
ལ་རིང་། །བགྲོད་དུ་མེད་དེ་ཆོས་ཉིད་བྱང་ཆུབ་མཆོག །བགྲོད་པར་འདོད་ན་ཡེ་ཤེས་
མཐའ་ལ་རིང་། །མ་བསགས་བཞིན་དུ་ཚོགས་གཉིས་ཡེ་ནས་རྫོགས། །མ་སྦྱངས་
བཞིན་དུ་སྒྲིབ་གཉིས་ཡེ་ནས་བྱུང་། །ཞེས་གསུངས་སོ། །
དེས་ན་ཨ་ནི་སྐྱེ་བ་མེད་པ་དང་པ་ནི་དོན་དམ་མཚོན་པར་བྱེད་པའི་ཡི་གེ་ཡིས་མཚོན་
པ་ཆོས་ཉིད་སྐྱེ་བ་མེད་པའི་དོན་ལ་དོན་དམ་ཆགས་པ་མེད་པའི་བློ་དང་ནི་རྣམ་པར་
ལྡན་པར་བྱས་ནས་བསྒོམ་ན་སྒྱུ་མའི་བདེ་བ་ཞེས་ཐ་སྙད་སྒྱུ་མ་ཙམ་དུ་སངས་རྒྱས་
ཀྱི་བདེ་བ་ཉིད་འབྱུང་བར་འདོད་ཀྱང་། ཆོས་ཉིད་བྱང་ཆུབ་སེམས་ཀྱི་རང་བཞིན་ནི་
རྣམ་པ་གཅིག་ཏུ་མ་ངེས་པར་ངོ་བོ་ངོས་བཟུང་དང་བྲལ་བ་ཡིན་པས་འཁོར་འདས་
གང་གི་ཕྱོགས་སུ་མ་ལྷུང་བ་ལ་ཐེག་པ་སོ་སོས་ཇི་ལྟར་བལྟས་ཤིང་བརྟགས་པ་དེ་ལྟར་
གནས་སྐབས་རང་རང་གི་བློ་ལ་བདེན་བདེན་ལྟར་སྣང་ཡང་ཆོས་ཉིད་ཀྱི་གཤིས་ལ་
གང་ཡང་མ་གྲུབ་པས་དེ་ལྟར་བླང་དོར་རྩོལ་སྒྲུབ་བྱེད་པ་དེ་ཡང་ལོག་རྟོག་ཙམ་ལས་
མེད་ཕྱིར་རྫོགས་པ་ཆེན་པོ་ངེས་དོན་བླ་ན་མེད་པའི་དོན་ལས་གོལ་བ་ཡིན་པར་་་་་
གསུངས་སོ། །བཀྲ་ཤིས་རིག་པའི་ཁུ་བྱུག་ལས། །ཐབས་དང་ཤེས་རབ་རྣམ་པར་
ལྡན་བྱས་ནས། །སྙིང་རྗེ་སྒྱུ་མའི་ཕྱག་རྒྱ་འཛིན་འདོད་གང་། །དེ་ལ་འཛིན་པ་ཡོད་
ཕྱིར་སྐྱོན་ཡིན་ཏེ། །སྙིང་པོའི་རང་བཞིན་གཅིག་ཏུ་མ་ངེས་པས། །ཇི་ལྟར་འདོད་པ་
- 433 -



ལེའུ་སུམ་ཅུ་པ།
སུ་མི་དགོས་པར་སྣང་། །ཞེས་གསུངས། འདི་དག་གི་དོན་མདོ་བཅུ་ལས། བཙལ་
དུ་མེད་པའི་ཆོས་ཉིད་དེ་ལ་ནི། །དབང་པོ་དྲུག་བརྟུལ་འདུལ་བའི་ཁྲིམས་ཞུགས་རྩོལ། །
སྡུག་བསྔལ་ལུས་ཀྱི་སྤྱོད་དྲག་གིས། །སྤྱད་ཀྱང་ངེས་པའི་གནས་ནི་མིང་མེད་དེ། །ལུང་
གི་ཨ་དང་སྟོན་པའི་བར་ལྡན་ན། །སྐད་ཅིག་སྒྱུ་མའི་བདེ་བ་འབྱུང་བར་འདོད། །ཅེས་
ཉན་ཐོས་ཀྱི་ཐེག་པ་དང་སྦྱར་ནས་གསུངས་པ་དང་། གཞན་ནས་ཨ་ནུ་ཡོ་ག་དང་སྦྱར་
ནས་དེ་དག་རྫོགས་ཆེན་གྱི་གོལ་སར་བཤད་པ་ཡོད་ཀྱང་། འདིར་ཀུན་མཁྱེན་བླ་མའི་
ས་བཅད་ཀྱི་དགོངས་དོན་ལྟར་བཤད་པ་ཡིན་ལ། དོན་གང་ལྟར་འགྲེལ་ཡང་འགལ་
བ་མེད་དེ་རྒྱལ་བའི་བཀའ་ཤིན་ཏུ་ཟབ་ཅིང་ཕྱོགས་སུ་ལྷུང་བ་མེད་པར་གདུལ་བྱའི་་
བློ་དང་འཚམས་པར་འཆར་བར་བཏུབ་པའི་ཕྱིར། བང་མཛོད་འཕྲུལ་ལྡེ་ལས། ཇི་
ལྟར་ནམ་མཁའི་མདུང་བསྐོར་བཞིན། །གང་ལྟར་བསྐོར་ཡང་དོག་པ་མེད། །ཇི་ལྟར་
འདམ་གྱི་ཕུར་བ་བཞིན། །གང་ལྟར་བསྒུལ་ཀྱང་བསྒུལ་ཏུ་བཏུབ། །ལྤགས་པ་རློན་
པའི་མཐའ་བཞིན་ཏུ། །གང་ལྟར་འཐེན་ཡང་འཐེན་དུ་བཏུབ། །ཅི་ལྟར་སྨོས་པའི་
ཚིག་བཞིན་ཏུ། །གང་ཡང་སྨྲ་ཡང་སྨྲ་དབང་ཆེ། །ཞེས་གནད་དང་མི་འགལ་བར་ཇི་
ལྟར་འགྲེལ་ཡང་ཆོག་པར་གསུངས་པ་ལྟར་རོ། །
གཉིས་པ་ནི། འདི་ལྟར་སྔགས་ཕྱི་རྒྱུད་གསུམ་ལས་ཀྲི་ཡ་བས་ཆོས་ཐམས་ཅད་དོན་
དམ་དུ་མཐའ་ཐམས་ཅད་དང་བྲལ་བའི་ཆོས་ཉིད་མཉམ་པ་ཉིད་ཀྱི་རང་བཞིན་ཡིན་
པས་བཟང་ངན་མེད་ཀྱང་ཀུན་རྫོབ་ཏུ་སྒྱུ་མ་ལྟ་བུའི་རང་བཞིན་དུ་སྣང་བ་འདི་དག་་་་
མཐར་ཐུག་དག་པ་ལྷའི་རང་བཞིན་དུ་འཆར་བར་འདོད་པའི་བློས་ལྷ་ཡེ་ཤེས་པ་དངོས་
གྲུབ་སྩོལ་བ་པོ་རྗེ་བོ་ལྟ་བུ་དང་། རང་ཉིད་ལྷ་དེ་མཉེས་པ་བསྒྲུབས་པའི་སྒོ་ནས་དངོས་
གྲུབ་ནོད་པ་པོ་ཁོལ་བོ་ལྟ་བུར་བལྟ་ཞིང་ལྷ་མཉེས་པའི་ཆེད་དུ་གཙང་སྦྲ་སྤྱོད་པ་སོགས་
རྩོལ་བ་སྣ་ཚོགས་བྱེད་པར་སེམས་པ་དང་། ཨུ་པས་བདག་དང་ལྷ་གཉིས་སྤུན་ནམ་
གྲོགས་ཀྱི་ཚུལ་དུ་བསྒོམ་ཞིང་ལྟ་སྤྱོད་ཆ་མཉམ་དུ་སྤྱོད་པའི་སྒོ་ནས་འབྲས་བུ་རིགས་
- 434 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བཞི་རྡོ་རྗེ་འཛིན་པའི་གོ་འཕང་ཟག་པ་མེད་པའི་བདེ་བ་ཐོབ་པར་འདོད་པ་དེ་ཡང་རེ་
དོགས་རྩོལ་སྒྲུབ་ཀྱི་བློ་དང་མ་བྲལ་བས། དེ་ལྟ་བུའི་ལམ་དེ་ནི་སྙིང་པོ་བྱང་ཆུབ་ཀྱི་
སེམས་རྩོལ་སྒྲུབ་དང་བྲལ་བའི་དོན་དེ་མི་མཐོང་བའི་སྒྲིབ་བྱེད་དུ་གྱུར་པས་རྫོགས་
པ་ཆེན་པོའི་ལམ་ལས་གོལ་བའི་སྐྱོན་ཆེན་པོ་དང་ལྡན་པ་ཡིན་པར་གསུངས་ཏེ། བཀྲ་
ཤིས་རིག་པའི་ཁུ་བྱུག་ལས། སྣང་ཕྱོགས་ཕྱག་རྒྱར་རྩོལ་བས་བདེ་འདོད་པ། །བླ་མེད་
ཐེག་པའི་སྒྲིབ་ཤིང་སྐྱོན་ཅན་ཡིན། །ཅེས་སོ། །
རྣལ་འབྱོར་ཡོ་ག་བས་ཆོས་ཉིད་དོན་དམ་པར་བདག་དང་ལྷ་གཉིས་མཉམ་ཉིད་་་་
རྟོགས་པའི་ལྟ་བ་དང་ལྡན་པས་བྱང་ཆུབ་ཀྱི་གོ་འཕང་བསྒྲུབ་པའི་ཐབས་སུ་མངོན་་་་
བྱང་ལྔ་དང་ཆོ་འཕྲུལ་བཞི་སྟེ་ཆོ་གའི་ཡན་ལག་དགུ་པོ་ཀུན་གྱི་སྒོ་ནས་ཀུན་རྫོབ་རྡོ་་
རྗེ་དབྱིངས་ཀྱི་ལྷའི་ཆ་ལུགས་སྐུ་མདོག་དང་ཕྱག་མཚན་ལ་སོགས་པ་མ་འདྲེས་པར་
བསྒོམས་ཞིང་། དེ་ཡང་སྣང་ལ་རང་བཞིན་མེད་པས་ཆུ་ཟླ་བཞིན་དུ་གསལ་ཞིང་མཆོད་
བསྟོད་བཟླས་པ་ལ་སོགས་པ་བྱེད་པ་སྟེ། དེ་ཡང་གཟུང་འཛིན་མཚན་མའི་ཆོས་ཀྱིས་
མ་གོས་ཤིང་ཏིང་ངེ་འཛིན་གྱི་རོལ་བ་ལ་ཡང་མ་ཆགས་པའི་སྒོ་ནས་འབྲས་བུ་སྡུག་པོ་
བཀོད་པའི་སར་མངོན་པར་འབྱུང་བར་འགྱུར་བར་འདོད་པ་ཡང་། བསྐྱེད་རྫོགས་
རེས་འཇོག་གི་ཏིང་ངེ་འཛིན་བསྒོམས་པས་བྱིས་པའི་སྤྱོད་ཡུལ་ཞེས་དཔེར་ན་བྱིས་་་་
པ་རྣམས་ཀྱིས་རྩེད་མོའི་ཆེད་དུ་འདག་ཁང་ཡོང་བརྩིགས་ཡང་བཤིག་བྱེད་པ་བཞིན་
དུ་རེ་དོགས་འབད་རྩོལ་གྱིས་ངལ་བ་འབྲས་བུ་མེད་པར་གསུངས་ཏེ། ཁུ་བྱུག་ལས།
ཡིག་འབྲུ་བསྐྱེད་པའི་ཕྱག་རྒྱ་བཞི་ལྡན་སྐུ། །སྣང་སྟོང་ངོ་བོ་ཉིད་དུ་བསྒོམས་གྱུར་
ཀྱང་། །བསྒོམ་པ་ཉིད་ཀྱིས་སྤྲེའུའི་སྤྱོད་ཡུལ་འདྲ། །ཞེས་དང་། མདོ་བཅུ་ལས། ཡོ་
ག་ཕྱི་བའི་ཆོས་ཉིད་བསྟན་པ་ནི། །བྱང་ཆུབ་བསྒྲུབ་པའི་ཡན་ལག་བཅུ་གཅིག་དགུས། །
ཀུན་གྱི་སྒོ་ནས་ཞུགས་ནས་བསྒོམས་པ་ཡང་། སྐུ་མདོག་ཕྱག་མཚན་ཕྱག་རྒྱ་རྫོགས་
པ་རུ། །སྐུ་ཡི་ཆ་ལུགས་ཡིད་ལ་ཏིང་འཛིན་བསྒོམ། །ཆུ་ཟླ་བཞིན་དུ་གསལ་བ་ཡིས། །
གཟུང་འཛིན་མཚན་མ་དག་གིས་ཚུལ་མ་གོས། །ཡེ་ཤེས་སེམས་དཔའ་དག་ལ་བདག་
- 435 -



ལེའུ་སུམ་ཅུ་པ།
མ་ཆགས། །ཆགས་པ་མེད་པ་ཇི་ལྟར་འབྱུང་འགྱུར་ཡང་། །དཔེར་ན་བྱིས་པས་འདག་
ཁང་བརྩིགས་པ་བཞིན། །ཡང་བསྒོམ་ཡང་བཤིག་འདག་ཁང་བཤིག་པ་འདྲ། །ཞེས་
གསུངས་པ་ལྟར་རོ། །འདིར་ཆོ་གའི་ཡན་ལག་བཅུ་གཅིག་ཅེས་པ་བྱ་རྒྱུད་ཀྱི་དགོངས་
པ་སྟེ། དེ་ཡང་ཀྲི་ཡ་བའི་ལམ་དེ་ཁོ་ན་ཉིད་གསུམ་གྱིས་བསྡུས་པ་ལས། རིག་སྔགས་
ཀྱི་དེ་ཁོ་ན་ཉིད་ལ་ཀྲི་ཡ་ལྷ་དྲུག་ཏུ་བྱེ་བ་དང་། བཟླས་བརྗོད་ཀྱི་དེ་ཁོ་ན་ཉིད་ལ། སྔགས་
ཀྱི་སྒྲ་དང་། བྱང་ཆུབ་ཀྱི་སེམས་ཟླ་དཀྱིལ་བསྒོམ་པ་དང་། བདག་མདུན་ལྷར་བསྒོམ་
པ་གཞི་གཉིས་ཏེ་བཞིར་དབྱེ་བས་བཅུ་དང་། དེའི་སྟེང་དུ་བདག་གི་དེ་ཁོ་ན་ཉིད་བསྣན་
པས་བཅུ་གཅིག་སྟེ། དེས་ན་མདོ་བཅུའི་ལུང་འདིས་ཀྱང་ཕྱི་རྒྱུད་ཐམས་ཅད་བསྟན་
ཏེ༑ བང་མཛོད་འཕྲུལ་ལྡེ་ལས། བྱ་བའི་རྒྱུད་ཀྱི་ཐེག་པ་ནི། །ཆོ་ག་ཡན་ལག་བཅུ་
གཅིག་གིས། །བྱིན་གྱིས་བརླབས་ནས་ལྷ་རུ་འདོད། །དེ་ཡང་རྗེ་དང་ཁོལ་གྱི་ཚུལ། །
གཉིས་ཀ་རྒྱུད་ཀྱི་དཔོན་གཡོག་ཚུལ། །རྣལ་འབྱོར་རྒྱུད་ཀྱི་ཐེག་པས་ནི། །བྱང་ཆུབ་
ལྔ་དང་ཆོ་འཕྲུལ་བཞིས། །ཡོངས་སུ་བརྟགས་ནས་ལྷ་རུ་འདོད། །དེ་ཡང་སྤྱན་དང་
གྲོགས་པོའི་ཚུལ། །ཅེས་གསུངས་པ་བཞིན་ནོ། །
གསུམ་པ་ནི། མ་ཧཱ་ཡོ་གའི་ཐེག་པ་བས་གཙོ་བོ་རིགས་ལྔ་ཡབ་ཡུམ་ལ་སེམས་དཔའ་
ཡབ་ཡུམ་སོགས་ཀྱི་འཁོར་ཀྱིས་བསྐོར་བའི་ཞི་བའི་དཀྱིལ་འཁོར་དང་། དེ་ཉིད་ཀྱི་
གདངས་ལས་ཤར་བ་དྲག་ཤུལ་ཁྲོ་གཉེར་དང་ལྡན་པའི་ཆ་ལུགས་གར་གྱི་ཉམས་དགུ་
དང་དཔལ་གྱི་ཆས་བཅུ་སོགས་ཀྱིས་བརྒྱན་པ་ཁྲོ་བོ་ཡོངས་ཀྱི་སྤྱི་དཔལ་དུ་གྱུར་པའི་
བདག་ཉིད་དཔལ་ཆེན་པོ་ཆེ་མཆོག་ཧེ་རུ་ཀ་ལ་སོགས་པའི་རྣམ་པར་རང་གི་ལུས་ཉིད་
བསྒོམས་ཏེ་ལྷའི་ང་རྒྱལ་བཟུང་བའི་སྒོ་ནས་ཐུགས་ཀར་ས་བོན་གྱི་ཡི་གེ་དང་སྔགས་
འཕྲེང་བཀོད་དེ་འོད་ཟེར་འཕྲོ་འདུ་སོགས་བྱས་པས་ལྷས་གསལ་སྣང་ཡུལ་གསུམ་གྱད་
དུ་གྱུར་པའི་བར་མངོན་དུ་བྱུང་ན་ཞེས་སམ། ཡང་ན་འདིར་ཡི་གེ་ཞེས་པ། ཀུན་མཁྱེན་
རོང་ཟོམ་ཆེན་པོས། ཡི་གེ་ཞེས་བྱ་བའི་སྒྲ་ནི། གནས་སྐབས་ཀྱི་ཆོས་ཉིད་དང་། ཡེ་
- 436 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཤེས་དང་། མིང་དང་གཟུགས་དག་ལ་འཇུག་ན་འདིར་ལྷའི་སྐུ་ཉིད་ལ་བྱའོ། །ཞེས་
གསུངས་པ་གང་ལྟར་ཡང་དེ་ལྟར་ཏིང་ངེ་འཛིན་བསྒོམས་པ་ཚད་དུ་ཕྱིན་ན་ཡང་། དེ་
ཉིད་བློ་རྣམ་རྟོག་གི་བག་ཆགས་གོམས་པའི་སྣང་བ་ཙམ་ཡིན་ཕྱིར་རྣམ་རྟོག་གི་སྤྲོས་
པ་ཐམས་ཅད་ཉེ་བར་ཞི་བ་བློ་འདས་རྫོགས་པ་ཆེན་པོའི་གནས་ལུགས་དེ་ཁོ་ན་ཉིད་
མངོན་སུམ་དུ་མཐོང་བ་མིན་པས་དེ་ལས་གོལ་ས་ཡིན་པར་གསུངས་ཏེ། མདོ་བཅུ་
ལས། བསྐྱེད་པ་མ་ཧཱ་ཡོ་གའི་ཆོས་ཉིད་ནི། །སེམས་ཀྱི་དཀྱིལ་ན་རྣམ་ཤེས་འཁོར་
གྱི་བསྐོར། །ལྷ་ཡི་སྐུ་ཡི་ཁྲོ་གཉེར་ཆ་ལུགས་བཞིན། །ཐམས་ཅད་འཇོམས་པའི་ཁྲོ་
བོ་ཆེན་པོ་ཡིས། །གཙོ་བོར་ཁྲོ་བདག་ཅི་འདྲར་ལུས་བསྒོམས་ཏེ། །ཡང་ནས་ཡང་དུ་
བསྒོམས་པས་མངོན་གྱུར་ནས། །བག་ཆགས་བརྟས་པའི་ཡི་གེ་མངོན་བྱུང་ནས། །མ་
བཅོས་པ་ཡི་ཆོས་ཉིད་ཞི་བ་དེ། །དབང་པོས་མངོན་སུམ་དོག་གིས་མཐོང་བ་མིན། །
ཅེས་སོ། །
དེ་བཞིན་དུ་ཨ་ནུ་ཡོ་ག་བས་ཐབས་བདེ་བ་ཆེན་པོའི་ཡེ་ཤེས་ཀྱི་ས་མ་ཟིན་པར་ཉོན་
མོངས་པ་རང་རྒྱུད་པ་ལ་སྤྱད་པ་ཡི་དབང་གིས་ཉན་ཐོས་དང་བྱང་སེམས་ཀྱི་སྡོམ་པ་
ཉམས་པར་གྱུར་ན་ཤིང་ཏ་ལའི་མགོ་བོ་བཅད་པར་བྱས་ན་ལྗོན་ཤིང་མི་སྐྱེ་བ་ལྟར་་་་
འབྲས་བུ་མི་ཐོབ་པ་དང་། གསང་སྔགས་ཀྱི་དམ་ཚིག་ཉམས་ན་དེ་བས་ཀྱང་ཉེས་པ་
ཆེ་བས་དཔེར་ན་རྒྱུ་ས་བོན་མེ་ཡིས་བསྲེགས་པས་འབྲས་བུ་གཏན་དུ་བརླག་པ་དང་
འདྲ་བར་ན་རཀ་གྱི་གནས་ནས་བསྐལ་བའི་བར་དུ་མི་ཐར་བའི་ཉེས་པ་འབྱུང་བས།
ཉོན་མོངས་པ་རང་མཚན་པ་དེ་ཡི་དབང་དུ་མི་འགྱུར་བའི་ཆེད་དུ་མཚན་བཅས་དང་
མཚན་མེད་ཀྱི་རྫོགས་རིམ་སྤྱི་དང་ཁྱད་པར་གཞན་ལུས་ཕྱག་རྒྱ་ལ་བརྟེན་པའི་ལམ་
གྱིས་བདེ་སྟོང་འདུ་འབྲལ་མེད་པའི་ཡེ་ཤེས་བསྐྱེད་པའི་རྩོལ་བ་ལ་གནས་ཤིང་ཐིག་
ལེ་འཛག་མེད་དུ་འཆང་བས་འཕོ་མེད་ཀྱི་ཚུལ་ཁྲིམས་བསྲུང་བར་བྱེད་པ་དེ་ཡང་རྫོགས་
པ་ཆེན་པོའི་བསྲུང་མཚམས་ལས་འདས་པའི་དམ་ཚིག་ཡེ་བསྲུང་ཆེན་པོའི་གདེང་གིས་
ལས་ཀྱི་གཞན་དབང་དུ་མི་འགྱུར་བར་ཡེ་སངས་རྒྱས་པའི་འབྲས་བུ་གདོད་ནས་ལྷུན་
- 437 -



ལེའུ་སུམ་ཅུ་པ།
གྱིས་གྲུབ་པར་སྟོན་པའི་དགོངས་དོན་ཟབ་མོ་མ་རྟོགས་པར་རྫོགས་པ་ཨ་ནུ་ཡོ་གས་
གོང་དུ་བསྟན་པ་དེ་ལྟར་དམ་སྡོམ་ཉམས་པའི་དབང་དུ་མི་འགྱུར་བའི་ཆེད་དུ་རྩོལ་་་་
སྒྲུབ་ཀྱི་ལམ་ལ་གནས་པར་བསྟན་པའི་ཕྱིར་ན་བྱ་རྩོལ་བྲལ་བའི་དོན་ཇི་བཞིན་པ་མ་་་
རྟོགས་པར་གསུངས་ཏེ། མདོ་བཅུ་ལས། ཉོན་མོངས་བསྐམ་ཆག་ལྔ་ཡི་དབང་གིས་
ནི༑ ༑ཉན་ཐོས་རང་རྒྱལ་ཐེག་ཆེན་མདོ་སྡེ་གསུམ། །འདུལ་ཁྲིམས་སྡོམ་པ་མ་ཐུབ་
ཉམས་པ་ཡིས། །ཏ་ལའི་མགོ་བཅད་ལྗོན་ཤིང་མི་སྐྱེ་དང་། །རྡོ་རྗེ་ཐེག་པའི་དམ་ཚིག་
ཉམས་པ་ཡིས། །ས་བོན་མེས་བསྲེགས་འབྲས་བུ་གཏན་ཚིག་ཀྱང་། །རྫོགས་ཆེན་
བསྲུང་དུ་མེད་པའི་དམ་ཚིག་གིས། །གཞན་དབང་མི་གཏོང་འབྲས་བུ་ཡོད་པར་སྟོན། །
རྫོགས་པས་ཉམས་པའི་དབང་དུ་མི་འགྱུར་བསྟན། །ཞེས་གསུངས་སོ། །
རྫོགས་ཆེན་གྱིས་ཉོན་མོངས་དང་དམ་ཚིག་ཉམས་པ་སོགས་ཀྱི་དབང་དུ་མི་འགྱུར་་་
བའི་ཚུལ་ཡང་ཉོན་མོངས་པ་ལ་སོགས་པ་འཁོར་བའི་ཆོས་ཐམས་ཅད་ཡེ་ནས་གཞི་་་
མེད་རྩ་བྲལ་དུ་གྲོལ་ཟིན་པས་གང་སྣང་ཅི་ཤར་ཐམས་ཅད་རིག་པའི་རང་རྩལ་ཡེ་་་
ཤེས་ཉག་གཅིག་ལས་མེད་པར་རྟོགས་པའི་གནད་ཀྱིས་ཡིན་པ་ལས། དེ་ལྟར་མ་
རྟོགས་པར་ལས་དང་ཉོན་མོངས་རང་མཚན་པ་ལ་ཞེན་བཞིན་དུ་དགེ་སྡིག་རྒྱུ་འབྲས་
མེད་པར་བསྟན་པ་མ་ཡིན་ཏེ། རྩལ་རྫོགས་ལས། རང་བྱུང་ཡེ་ནས་གསལ་བ་ལ། །
འཁོར་བའི་མུན་པས་ང་མི་བསྒྲིབ། །རིག་པ་ཡེ་ནས་འཆི་མེད་ལ། །སྐྱེ་དང་འཆི་བས་
ང་མི་བསྒྲིབ། །སྐུ་གསུམ་ཡེ་ནས་གནས་པ་ལ། །ཆགས་སྡང་ལྔ་ཡིས་ང་མི་བསྒྲིབ། །
ཞེས་དང་། ངེས་དོན་འདུས་པ་ལས། ཕྱི་དང་ནང་དང་སྣོད་དང་བཅུད། །མཐོ་རུས་
ངན་སོང་དགེ་དང་སྡིག །དག་དང་མ་དག་གཙང་སྨེ་དང་། །ཡིན་དང་མིན་དང་བླང་
དོར་དང་། །བྱ་དང་མི་བྱ་སྐྱོན་ཡོན་སོགས། །ཐ་སྙད་གཉིས་སུ་གསུངས་པ་ཀུན། །
དཔེར་ན་རི་བོང་རྭ་བཞིན་ཏུ། །ཚིག་ཏུ་ཡོད་ལ་དོན་ལ་མེད། །ཅེས་གསུངས་པ་ལྟར་
རོ༑ ༑བཞི་པ་ནི། དེ་ལྟར་མདོར་ན་ཐེག་པ་རིམ་པ་དགུས་བསྡུས་པའི་ཆོས་ཀྱི་རྣམ་
- 438 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
གྲངས་བརྒྱ་སྟོང་ཕྲག་ཡས་པ་སྟེ་བརྒྱད་ཁྲི་བཞི་སྟོང་གི་གྲངས་སུ་གསུངས་པ་ཐམས་
ཅད་སེམས་ཅན་རྣམས་ལ་སངས་རྒྱས་ཀྱི་སར་ཕྱིན་པར་བྱེད་པའི་རྫོགས་པ་ཆེན་པོའི་
ལམ་སྟེགས་སུ་གསུངས་པ་མིན་པ་གཅིག་ཀྱང་མེད་པ་དང་། སེམས་ཅན་གྱི་དོན་དུ་
མི་འགྱུར་བ་ཡང་མེད་པས་ཆོས་ཀྱི་སྒོ་མོ་གང་ལྟར་སྤྱད་ཀྱང་ལམ་རང་རང་དང་རྗེས་
སུ་མཐུན་པའི་འབྲས་བུ་ཡིད་དུ་འོང་བས་མེ་ཏོག་ལྟ་བུ་རེ་སྐྱེ་བར་འགྱུར་ན་ཡང་། །
རྩོལ་བཅས་ཀྱི་ཐེག་པ་དེ་དག་གི་ལམ་གྱིས་གྲུབ་པའི་འབྲས་བུ་རྣམས་ནི་གནས་སྐབས་
ཀྱི་བསྟི་གནས་ཙམ་ལས་མཐར་ཐུག་གི་འབྲས་བུ་མིན་ཕྱིར་རྟག་མི་ཐུབ་ལ། རྫོགས་
པ་ཆེན་པོའི་མཐར་ཐུག་གི་འབྲས་བུ་ཆོས་ཉིད་སྙིང་པོའི་ཡེ་ཤེས་ནི་སྤྲོས་པའི་མཚན་
མ་གང་ཡང་མེད་ཅིང་རྣམ་པར་རྟོག་པའི་སྤྱོད་ཡུལ་ཀུན་ལས་འདས་པའི་དབང་གིས་
ན་བསྟི་གནས་ཙམ་གྱི་ལམ་རྣམ་གྲངས་ཀྱི་ཆོས་དེ་ལས་འབྱུང་བར་མི་འགྱུར་བར་་་་
གསུངས་ཏེ། མདོ་བཅུ་ལས། རིམ་པ་དགུ་དང་བརྒྱད་ཁྲི་བཞི་སྟོང་ནི། །སེམས་ཅན་
སངས་རྒྱས་ལམ་ལ་འགྲོ་བའི་ལམ། །གང་ནས་སྤྱད་ཀྱང་རང་རང་འབྲས་བུ་སྐྱེ། །ཆོས་
ཉིད་རྫོགས་ཆེན་མཚན་མ་མེད་དབང་གིས། །འཇིག་རྟེན་བདེ་བ་འདོད་པའི་བསྟི་
གནས་ནི། །ཆོས་ཉིད་མཚན་མ་མེད་པ་འབྱུང་མི་འགྱུར། །ཞེས་གསུངས་སོ། །
བདུན་པ་ཨ་ཏི་ལྷུན་རྫོགས་ཇི་བཞིན་པ་མ་བཙལ་ལྷུན་གྱིས་གྲུབ་པའི་རྣལ་མདོ་ལ་
བཞི་སྟེ། ཇི་བཞིན་མ་བཅོས་རྣལ་དུ་འཇོག་པའི་རྣལ་འབྱོར་བས་དོན་གཉིས་ལྷུན་གྱིས་
གྲུབ་པའི་རྣལ་མདོ། དགོངས་པ་དེ་ཉིད་ནམ་མཁའ་ལྟར་ཡངས་ཤིང་ཡོན་ཏན་ལྷུན་
རྫོགས་ཆེན་པོར་ངང་གིས་གནས་པའི་རྣལ་མདོ། དེ་ཉིད་ཇི་བཞིན་བཅོས་བསླད་མེད་
པའི་སེམས་ཉིད་སོ་སོ་རང་གི་རིག་པའི་ཡེ་ཤེས་ལ་འཆར་བའི་རྣལ་མདོ། བྱ་རྩོལ་རྒྱུ་
འབྲས་ལ་མི་ལྟོས་པར་རང་སེམས་ཆོས་སྐུར་གྲུབ་པའི་དོན་རྟོགས་པའི་རྣལ་འབྱོར་བ་
ལ་སླ་ཞིང་གཞན་ལ་དཀའ་བའི་སྨྲ་བསམ་བརྗོད་མེད་དུ་བསྟན་པའི་རྣལ་མདོའོ། །
དང་པོ་ནི། འདི་ལྟར་སེམས་ཀྱིས་བསམ་པ་དང་ངག་གི་གླེང་ཞིང་བརྗོད་པ་ཐམས་ཅད་
དང་བྲལ་བའི་ཆོས་ཉིད་སྙིང་པོ་རང་བྱུང་གི་ཡེ་ཤེས་བཅོས་བསྒྱུར་སྤང་བླང་ཐམས་ཅད་
- 439 -



ལེའུ་སུམ་ཅུ་པ།
ལས་འདས་པའི་དོན་འདི་ལ་གནས་པའམ་དོན་འདི་རྟོགས་པའི་གདེང་དང་ལྡན་པ་
ཡི་ནི་རྣལ་འབྱོར་བ་དེ་ནི་ད་ལྟ་ཉིད་ནས་གདོད་མའི་གཏན་སྲིད་ལ་རང་དབང་འབྱོར་
བའི་སྐལ་བ་བཟང་པོ་དང་ལྡན་པ་ཡིན་པར་གསུངས་ཏེ། ཀློང་དྲུག་ལས། གླིང་བྲལ་
འདི་ལ་འདྲིས་པའི་མི། །བརྗོད་མེད་རང་དག་རྙེད་པ་འོ། །འདི་ཉིད་ཡོན་ཏན་དཔག་
ཏུ་མེད། །དཔག་མེད་སངས་རྒྱས་རྣམས་དང་མཉམ། །མཉམ་ཉིད་ཤེས་པ་ཀུན་གྱི་
རྗེ༑ ༑ཞེས་གསུངས་པ་ལྟར་ལ། དེ་ལྟ་བུའི་ཨ་ཏི་རྫོགས་པ་ཆེན་པོའི་རྣལ་འབྱོར་བ་
དེ་ནི་འཁོར་འདས་དང་བདག་གཞན་ལ་སོགས་པའི་གཉིས་ཆོས་ཐམས་ཅད་གཉིས་
མེད་ཡེ་ཤེས་ཆེན་པོ་རིག་པ་བྱང་ཆུབ་སེམས་ཀྱི་ཀློང་དུ་ཡེ་གྲོལ་ལ་སོང་ནས་ཁམས་
གསུམ་ཡོངས་གྲོལ་ཆེན་པོ་སྲིད་གསུམ་ཀ་དག་གི་དགོངས་པར་ཤར་ཏེ་བདག་དང་་་་
གཞན་གྱི་དོན་ཐ་དད་དུ་མི་འབྱེད་པས་རྩོལ་སྒྲུབ་ཐམས་ཅད་དང་བྲལ་བཞིན་དུ། སྒྱུ་
མ་ལྟ་བུའི་ཕྲིན་ལས་ཀྱི་མཛད་པ་རྟག་ཁྱབ་ལྷུན་གྲུབ་ཀྱི་ཚུལ་དུ་གདུལ་བྱའི་ཡུལ་ལ་
རོལ་ཞིང་འཇུག་པས་དོན་གཉིས་མ་བཙལ་ལྷུན་གྱིས་གྲུབ་པ་ཡིན་ཏེ། སྔ་མ་ལས།
སྒྲོ་སྐུར་འདས་པའི་ཆོས་ཉིད་བྱང་ཆུབ་སེམས། །བརྗོད་མེད་གླེང་བྲལ་འདི་ལ་གནས་
པ་ཡི། །མ་བཅོས་ཆོས་ཉིད་རྟོགས་པའི་རྣལ་འབྱོར་ཏེ། །ལས་དང་ཐུགས་རྗེ་འདུས་
པས་སྐལ་བ་བཟང་། །གླེང་བྲལ་བརྗོད་མེད་དོན་ལ་གནས་པ་ཡིས། །སྐྱེ་བ་མེད་པས་
བདག་དོན་བྱ་མི་དགོས། །བརྗོད་དུ་མེད་པས་གཞན་དོན་མི་བྱེད་ཅིང་། །ཆོས་ཉིད་
སྒྱུ་མ་མ་བཙལ་ལྷུན་གྲུབ་པས། །རང་བཞིན་གནས་པའི་ཆོས་ཉིད་ཡུལ་ལ་རོལ། །
ཞེས་སོ། །
གཉིས་པ་ནི། འདི་ལྟར་སྙིང་པོ་བྱང་ཆུབ་ཀྱི་ཀློང་དུ་འཁོར་འདས་ཀྱིས་བསྡུས་པའི་ཆོས་
ཐམས་ཅད་ལྷག་མ་མེད་པར་འུབ་ཆུབ་ཅིང་འདུས་པ་ཡིན་པས་ན་རྒྱལ་བ་སངས་རྒྱས་
རྣམས་ཀྱི་ཆོས་གཟུགས་ཀྱི་ཡོན་ཏན་རྣམས་ཀྱང་རྩོལ་སྒྲུབ་ཀྱིས་བཙལ་མི་དགོས་པར་
རིག་པ་བྱང་ཆུབ་སེམས་ཀྱི་ངོ་བོར་ཡོངས་སུ་རྫོགས་པ་ཡིན་པར་གསུངས་ཏེ། བང་
- 440 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
མཛོད་འཕྲུལ་ལྡེ་ལས། མཁའ་ལ་ཤར་བའི་གཟུགས་སོགས་རྣམས། །དྭངས་པའི་
རྒྱ་མཚོ་ཆེན་པོ་རུ། །དེ་ཉིད་མ་འདྲེས་ཡོངས་སུ་རྫོགས། །དེ་བཞིན་ཆོས་རྣམས་ཐམས་
ཅད་ཀྱང་། །དམིགས་མེད་ཡེ་ཤེས་ངོ་བོ་རུ། །དེ་ཉིད་མ་འདྲེས་ཡོངས་སུ་རྫོགས། །
ཞེས་གསུངས་པ་ལྟར་ཆོས་ཉིད་ཀྱི་ཀློང་དུ་འཁོར་འདས་བཟང་ངན་དུ་སྣང་བ་ཐམས་
ཅད་མ་འདྲེས་ལ་ཡོངས་སུ་རྫོགས་ཤིང་ངོ་ཤེས་པ་དང་མ་ཤེས་པའི་དབང་གིས་དཔེར་
ན་ཤེལ་སྒོང་ཚོན་གྱིས་བསྒྱུར་བ་ལྟར་འཁོར་འདས་ཀྱི་སྣང་ཆ་ཐམས་ཅད་འགག་པ་
མེད་པར་མ་འདྲེས་པར་འཆར་ན་ཡང་། ཤེལ་སྒོང་ཚོན་གྱིས་བསྒྱུར་བ་ལྟར་སྣང་བའི་
དུས་ཉིད་ནས་རང་གི་ངོ་བོ་འགྱུར་བ་མེད་པ་ལྟར་ཆོས་ཉིད་རང་གི་ངོ་བོ་བཟང་ངན་་་་
གང་དུའང་འགྱུར་བ་མ་ཡིན་པར་སྒྲོ་སྐུར་ཐམས་ཅད་དང་བྲལ་བ་མ་ནོར་དེ་བཞིན་དུ་
ཉིད་ཀྱི་ངོ་བོར་དྲང་པོར་གནས་པ་ཡིན་ཏེ། དེ་ཉིད་ལས། ཤེལ་སྒོང་དག་གི་དྲུང་དུ་
ནི༑ ༑ཁ་དོག་སྣ་ཚོགས་པ་བཞག་པས། །གང་བཞག་རྐྱེན་གྱིས་དེ་ལྟར་སྣང་། །སྣང་
ཡང་ཤེལ་དུ་འགྱུར་བ་མེད། །དེ་བཞིན་ཆོས་ཉིད་རྒྱུ་གཅིག་པས། །འགྲོ་བ་རིགས་དྲུག་
སོ་སོ་ནས། །བག་ཆགས་རྐྱེན་གྱིས་སོ་སོར་སྣང་། །ཆོས་ཉིད་རང་ལ་འགྱུར་བ་མེད། །
ཅེས་གསུངས་པ་ལྟར་འཁོར་བའི་སྣང་བ་ཐམས་ཅད་ནི་བག་ཆགས་ཀྱི་དབང་གིས་གློ་
བུར་དུ་སྣང་བ་ཙམ་ལས་ཆོས་ཉིད་ཀྱི་གཤིས་ལ་གྲུབ་པ་མེད་ལ། ཆོས་ཉིད་རང་གི་ངོ་
བོ་ནི་གདོད་ནས་ཡེ་སངས་རྒྱས་པ་ཆོས་སྐུ་ཐིག་ལེ་ཉག་གཅིག་གི་རང་བཞིན་དུ་གྲུབ་
ཅིང་། དེའི་རྩལ་ལས་གཟུགས་སྐུ་རྣམ་པ་གཉིས་ཀྱང་རྩོལ་མེད་དུ་འཆར་བར་གསུངས་
པས་ན་མྱ་ངན་ལས་འདས་པའི་ཆོས་རྣམས་ནི་ཡེ་ནས་ལྷུན་གྱིས་གྲུབ་པ་ཡིན་པར་་་་་
གསུངས་ཏེ།
གཏིང་རྫོགས་ལས། རང་བྱུང་རིག་པ་འདི་ཡི་དོན་རྟོགས་ན། །སངས་རྒྱས་ཡེ་ཤེས་
སྙིང་པོ་ཆོས་སྐུ་ཡང་། །ད་ལྟ་བསྒྲུབས་ནས་འབྱུང་བ་མ་ཡིན་ཏེ། །ཡེ་ནས་རང་ལ་
གནས་པའི་སྙིང་པོའི་ཆོས། །འཁོར་བའི་མིང་མེད་སངས་རྒྱས་འབའ་ཞིག་ཡིན། །
ཅེས་གསུངས་སོ། །དེ་ལྟ་བུའི་གནས་ལུགས་རང་བྱུང་གི་ཡེ་ཤེས་དེ་ནི་ནམ་མཁའ་
• 441 -



ལེའུ་སུམ་ཅུ་པ།
བཞིན་ཏེ་ཞེས་དཔེར་ན་ནམ་མཁའ་ནི་རྒྱུ་རྐྱེན་གྱིས་འདུས་མ་བྱས་ཤིང་མཐའ་དབུས་
དང་བྲལ་བས་ཕྱི་ནང་སྣོད་བཅུད་ཐམས་ཅད་ལ་ཁྱབ་པ་ལྟར་སྤྲོས་པའི་མཐའ་ཐམས་
ཅད་དང་བྲལ་བའི་ཆོས་ཉིད་མཉམ་པ་ཉིད་ཀྱི་རང་བཞིན་དེ་ཡང་། རྒྱུ་རྐྱེན་གྱིས་འདུས་
མ་བྱས་ཞིང་འཁོར་འདས་ཐམས་ཅད་ལ་ཁྱབ་པས་མཐའ་དབུས་དང་བྲལ་བའི་སེམས་
ཉིད་རང་བྱུང་གི་ཡེ་ཤེས་དེ་རྒྱུ་རྐྱེན་གཞན་ལ་ལྟོས་ནས་འཁོར་འདས་བཟང་ངན་སོགས་
སུ་འགྱུར་བའི་ཆོས་མ་ཡིན་ཞེས། གལ་ཏེ་གཞན་ལ་ལྟོས་པ་ཡིན་ན་རང་གི་ཆོས་སུ་མི་
རུང་བའི་ཚུལ། ཀུན་མཁྱེན་རོང་ཟོམ་ཆེན་པོས་འདི་ལྟར་གསུངས་ཏེ། ཆོས་ཞེས་བྱ་
བ་ནི་རང་རང་གི་ཆོས་སམ་མཚན་ཉིད་ཡིན་ཏེ། གཞན་ལ་ལྟོས་ན་རང་གི་ཆོས་སུ་མི་
འགྱུར་རོ། །དཔེར་ན་དངོས་པོའི་ཆོས་བསྒྲུབ་པ་ནའང་། མེ་ཤེལ་གྱི་འོད་ཚ་བ་ཉི་མ་
ལ་ལྟོས་མི་དགོས་པ་ཞིག་ན། མེ་ཤེལ་ཚ་བའི་མཚན་ཉིད་དུ་གྲུབ་པ་ཞིག་ན་ལྟོས་པའི་
ཕྱིར་མི་འགྲུབ་བོ། །མེ་ནི་གཞན་ལ་ལྟོས་མི་དགོས་པར་ཚ་བས་མེ་ཚ་བའི་ཆོས་སུ་
གྲུབ་བོ། །དངོས་པོ་མེད་པའི་ཆོས་སྒྲུབ་པ་ན་དཔེར་ན་སྨིག་རྒྱུའི་ཆོས་ཆུ་ཡིས་སྟོང་བ་
དང་སྔོ་བ་དང་གཡོ་བས་སྟོང་བ་ཡིན་པར་གྲུབ་པ་ན། ཐ་སྙད་ཀྱི་བློ་སྨིག་རྒྱུ་ལ་བརྟེན་
ནས་འཇུག་པར་བྱེད་མོད་ཀྱི། སྟོང་བ་ཉིད་ཀྱི་ཆོས་ནི་སྨིག་རྒྱུ་ལ་ལྟོས་པ་མེད་དེ། ཉི་
མ་ཤར་ཏེ་སྨིག་རྒྱུ་ཡོད་ཀྱང་རུང་། ཉི་མ་ནུབ་སྟེ་སྨིག་རྒྱུ་འགགས་ཀྱང་རུང་། སྟོང་པ་
ཉིད་ལ་རང་བཞིན་བྱེ་བྲག་ཏུ་གྱུར་བ་མེད་དོ། ། ་
དེ་བཞིན་དུ་ཆོས་ཅན་མཚན་མར་སྣང་བ་ལ་བརྟེན་ནས་ཐ་སྙད་ཀྱི་བློ་འཇུག་པར་ཟད་་་
དེ་ངོ་བོ་ཉིད་ཀྱིས་དག་པའི་ཆོས་ནི་གཞན་གང་ལའང་ལྟོས་པ་མེད་དོ། །ཞེས་གསུངས་་་་
པ་ལྟར་ཆོས་ཐམས་ཅད་ཀྱི་ཆོས་ཉིད་རང་བྱུང་གི་ཡེ་ཤེས་ཡེ་སྟོང་སྤྲོས་པ་དང་བྲལ་བ་
དེ་ནི་འཁོར་འདས་སྐྱོན་ཡོན་གྱིས་འགྱུར་བ་མེད་ཅིང་བློའི་སྤྱོད་ཡུལ་ལས་འདས་པ་
ཡིན་པར་ཤེས་པར་བྱའོ། །ཚུལ་དེ་ཉིད་མདོ་བཅུ་ལས། བྱང་ཆུབ་སེམས་ནི་ཀུན་གྱི་
སྙིང་པོ་སྟེ། །ཆོས་ཀུན་ལྷག་པ་མེད་པས་ཡོངས་སུ་རྫོགས། །གཉེན་པོ་མེད་པས་གཞན་
- 442 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གྱི་དབང་མི་འགྱུར། །འགྱུར་བ་མེད་པའི་རང་བཞིན་དྲང་པོར་གནས། །དཔེ་ནི་ནམ་
མཁའ་བཞིན་ཏེ་ཀུན་ལ་ཁྱབ། །རྒྱུ་རྐྱེན་མེད་པས་གཞན་ལ་རག་མ་ལུས། །ཞེས་སོ། །
གསུམ་པ་ནི། དཔེར་ན་ཏིལ་ལ་མར་གྱིས་ཁྱབ་པ་ལྟར་འཁོར་འདས་ཐམས་ཅད་ལ་
ཡེ་ནས་འདུ་འབྲལ་མེད་པར་ལྷུན་གྱིས་གྲུབ་པའི་ཚུལ་དུ་ཁྱབ་པའི་ཆོས་ཉིད་སྤང་ཐོབ་
མེད་པ་འགྱུར་མེད་བདེ་བ་ཆེན་པོའི་རང་བཞིན་དུ་བཞུགས་པ་དེ་ནི་དངོས་པོ་མཚན་
མའི་ཆོས་གང་དང་ཡང་མཚུངས་པ་མེད་ཅིང་། ཐེག་པ་འོག་མ་པའི་རྟོག་དཔྱོད་ཀྱི་བློ་
གང་གིས་ཀྱང་རྟོགས་པར་མི་ནུས་པའི་ཕྱིར་ན། སེམས་ཉིད་རྒྱུ་རྐྱེན་དང་བྲལ་བའི་རང་
བྱུང་གི་ཡེ་ཤེས་དེ་ཉིད་ཀྱིས་རང་གི་རིག་རྩལ་མ་འགག་པ་མངོན་དུ་ཕྱུང་བའི་མཐུ་ཡིས་
རང་གི་རང་བཞིན་རིག་ཅིང་རྟོགས་པར་བྱེད་པ་ལས་ལམ་སྦྱངས་བགྲོད་དང་བྲལ་བའི་
ཆོས་ཉིད་ལྷུན་གྱིས་གྲུབ་པའི་འབྲས་བུ་མཐར་ཐུགས་པ་དེ་ནི་ཚོགས་བསགས་པ་ལ་
སོགས་པའི་རྒྱུ་རྐྱེན་གཞན་ལས་འབྱུང་བར་མི་འགྱུར་བར་གསུངས་ཏེ། ཀློང་དྲུག་ལས།
སེམས་ཅན་ཀུན་གྱི་རང་སྣང་ཆེ། །གཞན་ནས་བཙལ་བའི་གནས་མེད་དེ། །རང་གི་
མཐུ་ཡིས་རིག་པ་ལས། །སྟོང་གསུམ་འཇིག་རྟེན་གང་ནས་ཀྱང་། །དེ་ཉིད་བཙལ་ཡང་
རྙེད་གནས་མེད། །ཅེས་དང་། གཏིང་རྫོགས་ལས། བསྐལ་བ་སྟོང་དུ་ཚོགས་བསགས་
སྒྲིབ་སྦྱངས་ཀྱང་། །འབྲས་བུ་གཟུགས་སྐུ་སངས་རྒྱས་འབྱུང་མི་འགྱུར། །ཞེས་དང་།
མདོ་བཅུ་ལས། རྫོགས་ཆེན་ཨ་ཏི་ཡོ་གའི་ཆོས་འདི་ནི། །ཡེ་ནས་ལྷུན་གྱིས་གྲུབ་པའི་
ཆོས་ཉིད་དེ། །གཞན་ལ་རག་མ་ལུས་པའི་བྱང་ཆུབ་སེམས། །དངོས་པོ་མཚན་མ་གར་
ཡང་མཚུངས་མེད་པའི། །རྒྱུ་རྐྱེན་བྲལ་བའི་རང་བྱུང་ཡེ་ཤེས་ཀྱིས། །མངོན་དུ་ཕྱུང་
བའི་མཐུ་ཡིས་རིག་པ་ལས། །བདེ་ཆེན་ཆོས་ནི་གཞན་ལས་འབྱུང་མི་འགྱུར། །ཞེས་
གསུངས་སོ། །
དེས་ན་སངས་རྒྱས་གཟུགས་ཀྱི་སྐུ་ཡང་རྒྱུ་རྐྱེན་གྱིས་གསར་དུ་བསྐྱེད་པ་མ་ཡིན་པར་
སེམས་ཉིད་རང་བྱུང་གི་ཡེ་ཤེས་ལ་ཡེ་ནས་ལྷུན་གྱིས་གྲུབ་པ་ཡིན་པས། དཔེར་ན་
གསེར་སྦྲུལ་གྱི་མིག་གིས་འདོད་པའི་ཡུལ་ལྔ་དུས་གཅིག་ལ་ཉམས་སུ་མྱོང་བ་བཞིན་
- 443-



ལེའུ་སུམ་ཅུ་པ།
དུ་རིག་པ་རང་བྱུང་གི་ཡེ་ཤེས་རང་ངོ་ཤེས་པ་ཙམ་གྱིས་སྐུ་ལྔ་མ་བཙལ་བར་ལྷུན་གྱིས་
གྲུབ་པར་གསུངས་ཏེ། གཏིང་རྫོགས་ལས། གསེར་སྦྲུལ་མིག་གིས་འདོད་པའི་ཡོན་
ཏན་ལྔ། །དུས་གཅིག་ཉམས་སུ་མྱོང་བའི་དཔེ་བཞིན་དུ། །ངོ་བོ་ཉིད་ཀྱི་དོན་རྟོགས་
ཆོས་ཀྱི་སྐུ། །དེ་དོན་རིག་པ་ལོངས་སྤྱོད་རྫོགས་པའི་སྐུ། །སྣ་ཚོགས་ཉིད་ན་གསལ་
ཐེབས་སྤྲུལ་པའི་སྐུ། །སྐལ་མེད་རྟོགས་པ་དཀའ་ཕྱིར་གསང་བའི་སྐུ། །བློ་དངོས་
གཅིག་ཕྱིར་མངོན་པར་བྱང་ཆུབ་སྐུ། །དེ་རྣམས་གཅིག་གི་ཡོན་ཏན་ལྔར་སྣང་བས། །
སངས་རྒྱས་འགྲོ་བའི་དོན་བཙལ་མི་དགོས་ཕྱིར། །སེམས་ཅན་ཉིད་ན་རང་བྱུང་ཆོས་
ཀྱི་སྐུ། །ཞེས་གསུངས་སོ། །
བཞི་བ་ནི། སྙིང་པོ་བྱང་ཆུབ་ཀྱི་སེམས་འདི་ནི་རྒྱུ་རྐྱེན་རྩོལ་སྒྲུབ་ལ་བརྟེན་ནས་གཞན་
དུ་བཙལ་མི་དགོས་པར་རང་ཆས་ལྷུན་གྲུབ་ཆེན་པོའི་ཚུལ་དུ་ཡོད་པས་ན་དེ་ལྟར་་་་་
རྟོགས་པའི་རྣལ་འབྱོར་བ་རྣམས་ལ་བླང་དོར་དགག་སྒྲུབ་ཅི་ཡང་མི་དགོས་པར་མངོན་
དུ་གྲུབ་པས་ཤིན་ཏུ་སླ་ཞིང་། དེ་ལྟར་མ་རྟོགས་པར་བླང་དོར་འབད་རྩོལ་གྱིས་གཞན་
ནས་ཐོབ་པར་རེ་བའི་ཐེག་པ་འོག་མའི་བློ་ཅན་རྣམས་ཀྱིས་རྟོགས་པར་དཀའ་སྟེ། ཅིའི་
ཕྱིར་ན་བསམ་བརྗོད་ཀྱི་ཡུལ་ལས་འདས་ཤིང་དཔེ་དང་གཏན་ཚིགས་སོགས་ཀྱིས་
མཚོན་དུ་མེད་པ་དང་དམིགས་པའི་ཡུལ་དུ་མ་གྱུར་བར་བདག་ཉིད་ཀྱི་རང་བཞིན་ཡིན་
པས་གཞན་ནས་རྙེད་དུ་མེད་པའི་ཕྱིར་རོ་ཞེས། དོན་ལ་ད་ལྟའི་ཐ་མལ་གྱི་ཤེས་པ་
བཅོས་བསྒྱུར་སྤང་བླང་དང་བྲལ་བའི་གསལ་སྟོང་བརྗོད་བྲལ་གྱི་རང་བཞིན་འདི་ཀ་
ལས་གཞན་དུ་མེད་པས་ཤིན་ཏུ་སླ་ཆེས་པའི་ཕྱིར་ཐེ་ཚོམ་གྱི་སྒྲོགས་སུ་ཚུད་དེ་དཀའ་
བར་གྱུར་པ་ཡིན་པས་མན་ངག་ཟབ་མོའི་དོན་ལ་ཡིད་ཆེས་ཀྱི་དད་པ་བརྟན་པ་འདི་
ཤིན་ཏུ་གལ་ཆེ་བར་མངོན་ནོ། །དེ་འདྲའི་ཆོས་ཉིད་སྙིང་པོའི་ཡེ་ཤེས་མཚན་མའི་སྤྱོད་
ཡུལ་ཀུན་ལས་འདས་པས་དབང་པོའི་མངོན་སུམ་གྱི་ཡུལ་དུ་མི་གནས་ཀྱང་སྲིད་ཞི་
ཀུན་ཁྱབ་ཀྱི་རང་བཞིན་ཡིན་པའི་ཕྱིར་ན་ནམ་མཁའི་ཁམས་ལྟར་འཁོར་འདས་ཀྱི་ས་
- 444 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ཆོས་ཀུན་ལ་གཉིས་མེད་ངོ་བོ་ཉིད་ཀྱི་ཚུལ་དུ་ཁྱབ་ནས་ཡོད་དོ། །
དེ་ལྟ་ན་ཡང་ཆོས་ཉིད་རང་གི་ངོ་བོ་བསྟན་དུ་མི་བཏུབ་པ་ལྟ་ཅི་མིང་ཙམ་དུ་ཡང་འདི་
ལྟ་བུའོ་ཞེས་བསྟན་པར་ནི་རྡོ་རྗེ་སེམས་དཔས་ཀྱང་མཚོན་ཅིང་བསྟན་དུ་མེད་ན་དེ་
ལས་གཞན་གྱིས་སྨོས་ཀྱང་ཅི་དགོས་སོ་ཞེས་པ་སྟེ། མདོ་བཅུ་ལས། དཀའ་སླ་མཚོན་
དུ་མེད་པར་ངེས་པ་ནི། །བྱང་ཆུབ་སེམས་ལ་རྒྱུ་རྐྱེན་མི་དགོས་སླ། །མཚོན་དུ་མེད་པས་
རྟོགས་པ་ཤིན་ཏུ་དཀའ། །རྒྱུ་ལས་མ་བྱུང་བས་ན་སླ་བའི་ཕྱིར། །དམིགས་པའི་ཡུལ་
དུ་མ་གྱུར་དཀའ་བར་བཤད། །བྱང་ཆུབ་སེམས་ནི་མངོན་སུམ་ཡུལ་མི་གནས། །སྣང་
སྲིད་ཀུན་ལ་ཁྱབ་པས་ནམ་མཁའ་འདྲ། །སེམས་ལ་མིང་དང་ཚིག་གིས་མཚོན་པ་ནི། །
རྡོ་རྗེ་སེམས་དཔའ་ངས་ཀྱང་མཚོན་དུ་མེད། །ཅེས་དང་། ཐུགས་ཀྱི་རྒྱུད་དམ་པ་ལས།
ཡེ་ཤེས་རྒྱལ་པོ་ཚིག་ལས་འདས་པའི་དོན། །སྨྲ་བའི་ཁྱུ་མཆོག་གཞན་གྱི་དྲིང་མི་་་
འཇོག །རང་རིག་རྒྱལ་པོ་ཚིག་ལས་འདས་རྟོགས་ན། །ཕྱི་ནང་སྣོད་བཅུད་བདག་ཉིད་
ཆེན་པོར་ལྡོག །ཅེས་གསུངས་པ་ལྟར་རོ། །བརྒྱུད་པ་གཞི་ལྷུན་གྲུབ་ཆེན་པོ་ལས་སྣང་
སྲིད་འཁོར་འདས་ཀྱི་བྱུང་ཚུལ་བསྟན་པའི་གཞི་མདོ་ལ་བཅུ་གཉིས་ཏེ། ཀུན་གྱི་སྔ་
རོལ་ན་གཞི་ལྷུན་གྲུབ་ཆེན་པོ་ཇི་ལྟར་གནས་པའི་གཞི་མདོ། དེ་ཉིད་ཀྱི་ངང་ལས་
གཞི་སྣང་རང་བྱུང་གི་ཡེ་ཤེས་སྐུ་གསུམ་རང་ལ་ཤར་ཚུལ་གྱི་གཞི་མདོ། གཞི་དེ་ཉིད་
ཀུན་ལ་ཤར་ཡང་སེམས་ཅན་གྱིས་རང་ངོ་མ་ཤེས་པས་འཁྲུལ་གཞིར་ཤར་ཚུལ་གྱི་
གཞི་མདོ། ཀུན་ལ་དེ་ལྟ་བུའི་དོན་གནས་པར་གོ་བ་ལ་བསྟོད་པའི་གཞི་མདོ། གཞི་
དེ་ཉིད་ཀྱི་ངང་ལས་འོད་ལྔར་ཤར་བ་རིག་མ་རིག་གིས་སངས་རྒྱས་ཀྱི་ཞིང་སྣང་དང་
སེམས་ཅན་གྱི་ཡུལ་སྣང་དུ་གྲུབ་ཚུལ་གྱི་གཞི་མདོ། དེའི་རིག་དང་ཁ་དོག་གི་ཁྱད་པར་
ལས་རིག་མ་རིག་གིས་རིགས་ལྔའི་སངས་རྒྱས་དང་རྒྱུད་ལྔའི་སེམས་ཅན་སྣང་ཚུལ་
གྱི་གཞི་མདོ། གདོད་མའི་ངང་ལས་ཤར་བའི་འོད་ཁང་གཙོ་ཆེན་ཡིན་པའི་གཞི་མདོ།
གཞི་དེ་ཉིད་དུས་གསུམ་ཐ་སྙད་ལ་བརྟེན་པའི་དོན་ཆོས་མ་ཡིན་པས་གཤིས་ཀུན་ཁྱབ་
གནས་ཚུལ་གྱི་གཞི་མདོ། དེ་ལྟར་འཁོར་འདས་རང་བྱུང་གི་ཡེ་ཤེས་ལ་ཤར་བ་དེ་
- 445 -



ལེའུ་སུམ་ཅུ་པ།
ཉིད་ཡེ་ཤར་ཡེ་གྲོལ་དུ་སྣང་བས་རྒྱུ་རྐྱེན་མེད་པར་ཆོས་ཉིད་ཀུན་བྱེད་ཀྱི་ངང་ནས་རང་
བཀོད་པའི་གཞི་མདོ། དེ་ལྟར་རང་སྣང་དག་པའི་གཞི་དེ་ཉིད་རང་སྣང་དུ་རིག་པ་ཙམ་
གྱིས་གྲོལ་བའི་གཞི་དེ་ཉིད་ལ་མཐར་ཕྱིན་པ་བདུད་རྩི་ཆེན་པོའི་གཞི་མདོ། དེ་ལྟར་
སྣང་དུས་དབང་པོ་དང་སྣང་ཡུལ་ལྟར་གཟུང་འཛིན་གཉིས་སུ་མ་གྲུབ་པའི་གཞི་མདོ།
རང་སྣང་གི་གཞི་རང་སྣང་དུ་རིག་པའི་སྐད་ཅིག་ལ་གྲོལ་ནས་ཆོས་སྐུ་མཉམ་བཞག་
ཆེན་པོ་གཅིག་ཏུ་བདེ་ཀློང་འཁྱིལ་བའི་གཞི་མདོའོ། །དང་པོ་ནི། གདོད་ནས་སྐྱེ་བ་
མེད་པ་གཞི་དབྱིངས་ཀ་དག་ཆེན་པོའི་ནམ་མཁའ་ལྟ་བུའི་ཀློང་ནས་གདངས་འགག་
པ་མེད་པའི་རང་མདངས་གཞི་སྣང་ལྷུན་གྲུབ་ཀྱི་རོལ་བ་ཐུགས་རྗེ་ཕྱི་གསལ་དུ་ཤར་
བ་ལ་ནི་ངོ་མཚར་རྨད་དུ་བྱུང་བའི་རོལ་བ་ཞེས་གསུངས་ཏེ། སྒྱུ་འཕྲུལ་ལས། ཨེ་མ་
ཧོ་ངོ་མཚར་རྨད་ཀྱི་ཆོས། །རྫོགས་པའི་སངས་རྒྱས་ཀུན་གྱི་གསང་། །སྐྱེ་བ་མེད་ལས་
ཐམས་ཅད་སྐྱེས། །སྐྱེས་པ་ཉིད་ན་སྐྱེ་བ་མེད། །ཞེས་གསུངས་པ་ལྟར་སྐྱེ་མེད་ཀྱི་
གདངས་ལས་འགགས་མེད་ཀྱི་རོལ་བ་ཤར་བ་ལ་ངོ་མཚར་བས་དེ་སྐད་དུ་གསུངས་
སོ། །
འདི་ལྟ་བུའི་གཞི་སྣང་ལྷུན་གྲུབ་ཆེན་པོའི་རོལ་བ་དེ་གང་ལས་ཤར་བའི་འཁོར་འདས་
ཀུན་གྱི་སྔ་རོལ་ན་བཞུགས་པའི་ཐོག་མའི་སྤྱི་གཞི་དེ་ནི་ཅི་ལྟ་བུ་ཞེ་ན། འདི་ལྟར་ཐོག་
མའི་གཞི་རང་བྱུང་ཡེ་ཤེས་ཆེན་པོ་དེ་ནི་བྱ་བྱེད་ཀྱི་རྩོལ་བ་ཐམས་ཅད་དང་བྲལ་ཞིང་
ངོ་བོ་གང་དུའང་མ་གྲུབ་པས་ཡེ་སྟོང་སྤྲོས་པ་དང་བྲལ་བའི་གནས་ལུགས་ཀ་དག་་་་་
འདུས་མ་བྱས་པ་རྒྱ་ཆད་ཕྱོགས་ལྷུང་མེད་པས་ནམ་མཁའ་བཞིན་དུ་གནས་པའི་ངང་
ན་ལྷུན་གྲུབ་འགག་པ་མེད་པའི་རང་གདངས་སྐུ་དང་ཡེ་ཤེས་ཐམས་ཅད་འཆར་རུང་
གི་ཆ་ཕྱི་རྒྱ་མ་རལ་བས་ནང་གསལ་ཐིམ་ལ་མ་རྨུག་པ་གཞོན་ནུ་བུམ་པ་སྐུའི་ཚུལ་དུ་
བཞུགས་པ། ཐུགས་རྗེ་རིག་པའི་རྩལ་མཁྱེན་པ་མ་འགག་པར་འཆར་བའི་གཞིར་
གནས་པས་ངོ་བོ་རང་བཞིན་ཐུགས་རྗེ་གསུམ་གྱི་བདག་ཉིད་ཅན་དུ་གནས་ཏེ། རིག་
- 446 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་རང་ཤར་ལས། ང་མེད་པ་ཡི་སྔོན་རོལ་ན། །གཞི་ནི་འདི་ལྟར་གནས་པ་སྟེ། །གཞི་
ཀ་དག་ཆེན་པོ་ཞེས་བྱ་སྟེ། ངོ་བོ་རང་བཞིན་ཐུགས་རྗེ་རྣམ་པ་གསུམ་དུ་གནས་སོ། །
ངོ་བོ་མི་འགྱུར་བའི་ཡེ་ཤེས། མ་འགག་པར་གསལ་བ་གཞོན་ནུ་བུམ་པ་སྐུའི་གནས་
ལུགས་ཞེས་བྱའོ། །རང་བཞིན་འོད་ལྔའི་སྣང་བ་མ་འགགས་པའོ། །ཐུགས་རྗེའི་སྣང་
བ་ནི་དཔེར་ན་སྤྲིན་མེད་པ་ལྟ་བུའོ། །དེ་ནི་ཀ་དག་གི་གནས་ལུགས་ཞེས་བྱ་སྟེ། རྒྱ་
གར་ཡང་མ་ཆད། ཕྱོགས་གར་ཡང་མ་ལྷུང་པའོ། །ཞེས་པ་ལྟར་ལ། གཞི་དེའི་ངོ་བོ་
ནི་འཁོར་འདས་གཉིས་སུ་མ་གྲུབ་པས་གཉིས་མེད་རང་བྱུང་གི་ཡེ་ཤེས་སོ། ། །
ངེས་ཚིག་ནི་འཁོར་འདས་ཐམས་ཅད་དང་བོར་འབྱུང་བའི་གཞི་དང་ད་ལྟ་བརྟེན་པའི་
གཞིར་གྱུར་པས་ན་གཞི་ཞེས་བྱའོ། །མཚན་ཉིད་ནི་ཡེ་ཤེས་ལྔ་དབྱེར་མེད་ལྷུན་གྲུབ་
ཏུ་རྫོགས་པའི་མཚན་ཉིད་ཅན་ནོ། །དབྱེ་ན་ཡེ་དོན་གྱི་ཀུན་གཞི་དང་། བག་ཆགས་
སྣ་ཚོགས་པའི་ཀུན་གཞི་དང་གནས་ལུགས་དོན་གྱི་ཀུན་གཞི་གསུམ་དུ་གསུངས་ཏེ།
ཀུན་གསལ་ལས། རིགས་ཀྱི་བུ། གཞིའི་ངོ་བོ་ནི་གཉིས་སུ་མེད་པའོ། །ངེས་ཚིག་
ཐམས་ཅད་འབྱུང་བས་ན་གཞིའོ། །ཡང་ན་འཁོར་འདས་གཉིས་ཀྱི་རྟེན་དུ་གྱུར་པས་
གཞིའོ། །མཚན་ཉིད་ནི་ཡེ་ཤེས་ལྔའོ། །དབྱེ་བ་ནི་གསུམ་སྟེ། ཡེ་དོན་གྱི་ཀུན་གཞི་
ཡང་དག་པའི་གཞིའོ། །སྣ་ཚོགས་བསགས་པའི་ཀུན་གཞི་ནི་བག་ཆགས་དང་འདྲེས་
པའི་ཤེས་པ་ཚོགས་བརྒྱད་དང་། གནས་ལུགས་དོན་གྱི་ཀུན་གཞི་ནི་འདུག་ཚུལ་བརྒྱད་
ཀྱི་དཔེའོ། །ཞེས་གསུངས་ཤིང་། ཡང་འདུག་ཚུལ་བརྒྱད་པོས་གཞན་སེལ་ཚུལ་དང་
བཅས་བསྟན་པ་ནི། གཞིའི་ཆོས་ཉིད་དེ་རིག་པར་འདུག་པས་བེམ་པོ་སེལ། སྟོང་བར་
འདུག་པས་དངོས་པོ་ཡིན་པ་སེལ། གཉིས་མེད་དུ་འདུག་པས་གཉིས་སྣང་སེལ། རང་
བྱུང་ཡིན་པས་རྒྱུ་རྐྱེན་ལས་བྱུང་བ་སེལ། ལྷུན་གྲུབ་ཡིན་པས་འཁོར་འདས་ཀྱི་རེ་་་
དོགས་སེལ། དག་པ་ཡིན་པས་དྲི་མ་སེལ། མེད་པའི་ཡོད་པས་ཆད་མཐའ་སེལ། ཡོད་
པའི་མེད་པས་རྟག་མཐའ་སེལ་བར་གསུངས་སོ། །གཞན་ཡང་ཐོག་མའི་སྤྱི་གཞི་དེ་
ཉིད་རྒྱ་ཆད་ཕྱོགས་ལྷུང་དང་བྲལ་བར་བཞུགས་པའི་ཚུལ། བཀྲ་ཤིས་མཛེས་ལྡན་ཆེན་
བ 447 -



ལེའུ་སུམ་ཅུ་པ།
པོ་ལས། ངོ་བོ་རང་བཞིན་ཐུགས་རྗེ་གསུམ། །རྒྱ་མ་ཆད་པར་ཡོངས་སུ་རྫོགས་པ་
ཆེན་པོ། །ངོ་བོའི་གནས་ལུགས་ཆེན་པོ་དེ་ཡང་། སྐུ་ལྟར་གནས་པ་ལ་ཁ་མིག་རྣ་བར་
དོད་པ་ནི་ཅི་ཡང་མི་བཞུགས། སྟོང་པ་ལྟར་གནས་པ་ལ་བེམ་སྟོང་ལྟར་ཅང་མི་བཞུགས་
འོད་ལྔ་ལྟར་སྣང་བ་ཆེན་པོ་ལ། ཁ་དོག་ཕྱེ་བ་ནི་ཅང་མི་བཞུགས། རྒྱ་མ་ཆད་པ་ལྟར་
སྣང་བ་ལ། འབྲེལ་བ་ལྟར་ཅང་མི་བཞུགས། མཐའ་དབུས་མེད་པ་ལྟར་སྣང་བ་ལ་
ཕྱོགས་སུ་དམིགས་པ་ནི་ཅིང་མི་བཞུགས། ཆ་བགོས་པ་ལྟར་སྣང་བ་ལ་རིས་སུ་ཕྱེ་བ་
ནི་ཅིང་མི་བཞུགས་རྒྱུར་མ་འགགས་པ་ལྟར་སྣང་ཞིང་དཔངས་མཐོ་བ་ལ་སྟེང་འོག་ཏུ་
སྣང་བ་ནི་གང་ཡང་མེད་དོ། །ཞེས་གསུངས་སོ། །
གཞི་དེའི་མིང་གི་རྣམ་གྲངས་ཀྱང་། འཁོར་འདས་ཀྱི་ཆོས་ཐམས་ཅད་ཀྱི་ངོ་བོར་གྱུར་
པས་ངོ་བོ་ཉིད་ཀྱི་སྐུ་དང་། རང་གདངས་འགག་པ་མེད་པས་སྣང་བ་ཆེན་པོ་དང་། མ་
རིག་པ་དང་བེམ་པོ་ལས་ལོག་སྟེ་ཡང་དག་པའི་ཤེས་པའི་ངོ་བོར་གནས་པས་རིག་པ་
དང༌། གློ་བུར་ཏུ་བྱུང་བ་མིན་པར་ཡེ་ནས་གནས་ཤིང་རིག་པའི་བདག་ཉིད་དུ་གྱུར་
པས་ཡེ་ཤེས་དང་། ཐམས་ཅད་དེ་ལས་ཤར་ཞིང་སྣང་བས་ཀུན་བྱེད་དང་། འཁོར་
འདས་ཐམས་ཅད་དེ་ལས་སྣང་བས་གཞི་དང་། གཟུགས་སྐུའི་སངས་རྒྱས་གྲངས་ལས་
འདས་པ་ཐམས་ཅད་དེའི་དོན་རྟོགས་པ་ལས་ཤར་ཞིང་བྱུང་བས་ན་སངས་རྒྱས་ཐམས་
ཅད་ཀྱི་མེས་པོ་དང་། རང་གི་ངོ་བོ་དྲི་མ་མེད་ཅིང་ཡེ་ཤེས་ཀྱི་རང་གདངས་ཆེན་པོ་མ་
འགགས་པར་གསལ་བ་དང་། དེ་ཀུན་གྱི་གོང་དུ་གྱུར་པ་དང་རིག་པ་རང་ཆས་སུ་མི་
འགྱུར་བས་ཐོག་མའི་སངས་རྒྱས་འོད་མི་འགྱུར་བ་དང་། ཡོན་ཏན་གྱི་བྱེ་བྲག་ཅིར་
ཡང་སྣང་ལ་རང་གི་ངོ་བོ་ལ་དབྱེར་མེད་པས་ཐམས་ཅད་གཉིས་མེད་ཆེན་པོར་རོ་གཅིག་
པས་ཀུན་ཏུ་བཟང་པོ་དང་། བགྲེས་པ་མི་མངའ་བས་གཞོན་ནུ་དང༌། སྙིང་པོ་སྐུ་ལྔ་
ནང་ན་གསལ་བས་ན་བུམ་པའི་སྐུ་ཞེས་པ་ལ་སོགས་པ་གཞི་དེའི་མིང་གི་རྣམ་གྲངས་
སུ་གསུངས་སོ། །དེ་ལྟ་བུའི་གཞི་དེ་ལས་གཞི་སྣང་མཆེད་ཚུལ་དང་། དེ་ཉིད་རང་སྣང་
• 448 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དུ་ངོ་ཤེས་པ་དང་མ་ཤེས་པའི་དབང་གིས་འཁོར་འདས་ཀྱི་གྱེས་ཚུལ་སོགས་རྒྱས་པ་
གཞན་ལས་ཤེས་པར་བྱའོ། །འདི་ཉིད་ཀྱི་དོན་མདོ་བཅུ་ལས་གསུངས་པ་ནི། རོལ་
བ་རང་ལས་བྱུང་བར་བསྟན་པ་ནི། །རྒྱུ་མེད་རང་བྱུང་ཡེ་ཤེས་ངོ་མཚར་ཆེ། །དེ་ལས་
སྐྱེ་མེད་ཡེ་ཤེས་རྨད་བྱུང་འདི། །བཀག་པ་མེད་པར་སྤྱོད་པས་རོལ་བ་འདི། །ཕྱལ་
མེད་རྩོལ་བསྒྲུབ་མི་མངའ་ནམ་མཁའ་བཞིན། །ཅེས་གསུངས་སོ། །གཉིས་པ་ནི། འདི་
ལྟར་གཟའ་གཏད་ཐམས་ཅད་དང་བྲལ་བས་བླང་དོར་ཅིར་ཡང་མི་དམིགས་པ་ལ་་་་
གཏི་མུག་ཆེན་པོའི་མིང་གིས་སྨྱོས་པའི་ཐོག་མའི་གཞི་དབྱིངས་དེས་ངང་ན་སྲོག་རླུང་
ཡན་ལག་གཞི་ལྡན་དུ་གནས་པ་གཡོས་པས་རིག་པའི་རྩལ་བསྐྱོད་པ་ལས། དེ་མ་
ཐག་ཏུ་དཔེར་ན་ཤེལ་འོད་ནང་དུ་གསལ་བ་དེ་རྐྱེན་ཉི་ཟེར་དང་འཕྲད་མ་ཐག་ཏུ་ཕྱི་
རོལ་དུ་འཆར་བ་ལྟར་ནང་གསལ་གཞོན་ནུ་བུམ་པའི་རྒྱ་རལ་དེ་རང་གདངས་འགགས་
པ་མེད་པ་གཞི་སྣང་ལྷུན་གྲུབ་ཆེན་པོ་སྐུ་དང་ཡེ་ཤེས་ཀྱི་རོལ་བ་ཐམས་ཅད་གཞི་ཐོག་
མའི་ཀ་དག་ཆེན་པོའི་ངང་ལས་མ་གཡོས་བཞིན་དུ་ཕྱི་གསལ་གྱི་ཚུལ་དུ་ཤར་ཞིང་་་་
བྱུང་བ་ནི་འཆར་ཚུལ་དྲུག་དང་སྒོ་རྣམ་པ་གཉིས་ཏེ་བརྒྱད་དུ་ཤར་བའོ། །
དེ་ལྟ་བུའི་གཞི་སྣང་གི་རོལ་བ་དེ་དག་ཀུན་ཏུ་བཟང་པོས་རང་སྣང་དུ་རིག་པ་ཙམ་གྱིས་
རྐྱེན་བཞིས་གྲོལ་བ་དང་། སེམས་ཅན་རྣམས་ཀྱིས་རང་སྣང་དུ་མ་ཤེས་པའི་དབང་
གིས་རྐྱེན་བཞིས་མར་ལ་འཁྲུལ་པའི་ཚུལ། ཀུན་ཏུ་བཟང་པོ་དགོངས་པ་ཟང་ཐལ་གྱི་
རྒྱུད་ལས། ངའི་དགོངས་པ་ནི་གཞི་ཀ་དག་ཆེན་པོའི་སྣང་བ་རྒྱ་གར་ཡང་མ་ཆད་ཕྱོགས་
གང་དུ་མ་ལྷུང་། རང་བཞིན་གྱིས་འོད་གསལ་བ། ཐུགས་རྗེ་ཕྱི་རུ་མ་གཡོས་ཏེ་བུམ་
པའི་སྐུ་ལྟ་བུ་འོད་ཁ་དོག་ལྔ་མ་འདྲེས་པར་གསལ་བ་ནམ་མཁའི་འཇའ་ཚོན་ལྟ་བུ།
དེ་ཡང་གསལ་ཆ་མ་འགགས་པ། གསལ་བྱེད་མ་གྲུབ་པ། དེ་ལྟ་བུ་ལ་འཁོར་འདས་
གཉིས་ཇི་ལྟར་གྲུབ་ན། གཞི་དེ་ཡང་དབྱིངས་རིག་ལུ་གུ་རྒྱུད་ཀྱི་ངང་དུ་ཡེ་ནས་གྲུབ་
པ༑ དཔེར་ན་ཏིལ་ལ་མར་གྱི་གཞི་གྲུབ་པ་ལྟ་བུ། དེ་ལ་རང་བཞིན་གྱིས་དབང་པོ་
རྣོན་པོ་དང་། རང་བཞིན་གྱིས་དབང་པོ་རྟུལ་པོ་གཉིས་ལས། རང་བཞིན་གྱིས་དབང་
བ 449 -



ལེའུ་སུམ་ཅུ་པ།
པོ་རྣོན་པོ་ནི་དཔེར་ན་མེ་ལོང་བྱད་ཤར་བ་དེ་རང་གི་བྱད་དུ་ཤེས་པ་ལྟ་བུའོ། །དབང་
པོ་རྟུལ་པོ་རང་གི་བྱད་དུ་མ་ཤེས་ཏེ། ཕ་གི་ཅི་ཡིན་སྙམ་པ་ཙམ་ལས་འཁྲུལ་ལོ། །གཞི་
དེ་ལས་ཡེ་ཤེས་ཀྱི་རླུང་ཞེས་བྱ་བ། སྨིན་མཚམས་ལས་སྤུ་འགུལ་བ་ཙམ་གཅིག་ལས་
རིག་པ་གཡོས་ཏེ། གདངས་ཕྱིར་ཤར་བས་རྐྱེན་བཞིས་ཡར་གྲོལ་ཏེ། །རྒྱུའི་རྐྱེན་
དངོས་པོའི་གནས་ལུགས། བདག་པོའི་རྐྱེན་རང་རིག་པའི་ཡེ་ཤེས། དམིགས་པའི་
རྐྱེན་རང་སྣང་ངོ་ཤེས་པས། མཚུངས་པའི་རྐྱེན་སྐད་ཅིག་མ་ལ་ལོངས་སྤྱོད་རྫོགས་པའི་
སྐུ་བཞི་བཅུ་རྩ་གཉིས་ཚོམ་བུ་དང་བཅས་དེ་སངས་རྒྱས་སོ། །དེས་དུས་སུ་བདུད་བཞི་
རང་བཞིན་དུ་ཆོམ། རང་སྣང་ངོ་ཤེས་པས་ལྷའི་བུའི་བདུད་ཆོམ། ཡེ་ཤེས་རང་ལུས་
ཟིན་པས་ཕུང་པོའི་བདུད་ཆོམ། ཡེ་ཤེས་ཀྱི་ལུས་ལ་ཉོན་མོངས་པ་མེད་པས་ཉོན་མོངས་
པའི་བདུད་ཆོམ། ཡེ་ཤེས་ཀྱི་ལུས་ལ་སྐྱེ་ཤི་མེད་པས་འཆི་བདག་གི་བདུད་ཆོམ་ནས་
མྱ་ངན་ལས་འདས་སོ། །ལོངས་སྐུ་ལྷུན་གྲུབ་རིན་པོ་ཆེ་གསང་བའི་སྦུབས་སུ་འདྲེས་
ནས་ལེགས་པར་མྱ་ངན་ལས་འདས་སོ། །དེ་ནི་ཐོག་མའི་སངས་རྒྱས་ཀུན་ཏུ་བཟང་
པོ་གཞི་ནས་སངས་རྒྱས་པའི་ལུགས་སོ། །རང་བཞིན་གྱིས་དབང་པོ་རྟུལ་པོ་ནི་འགྲོ་
དྲུག་གི་སེམས་ཅན་ཡིན་ནོ། །མེ་ལོང་དུ་བྱད་ཤར་བ་ལྟ་བུ་དེ་རང་སྣང་དུ་མ་ཤེས་པས།
དཔེར་ན་བུ་ཆུང་གིས་མེ་ལོང་ལ་བལྟས་པས་རང་གི་བྱད་དུ་མ་ཤེས་པར་གཞན་་་་
བྱད་དུ་འཛིན་པ་ལྟ་བུའོ། །
དབྱིངས་དང་སྐུ་དང་རིག་པ་གཞན་སྣང་དུ་མཐོང་བས། དབྱིངས་ལ་ཡུལ་དུ་འཁྲུལ།
སྐུ་ལ་ལུས་སུ་འཁྲུལ། རིག་པ་སེམས་སུ་འཁྲུལ། གཞན་ཏུ་ཤེས་པ་དེ་བདག་པོའི་
རྐྱེན། འཁྲུལ་སྣང་དུ་མ་ཤེས་པ་དམིགས་པའི་རྐྱེན། དེ་རྣམས་དུས་མཚུངས་པ་དེ་མ་
ཐག་པའི་རྐྱེན་ནོ། །དེ་ནས་བདུད་བཞི་བྱུང་སྟེ། རང་སྣང་དུ་ངོ་མ་ཤེས་པས་ལྷའི་བུའི་
བདུད། ཕུང་པོ་བླངས་པས་ཕུང་པོའི་བདུད། ཕུང་པོ་ལ་ཉོན་མོངས་པ་ཡོད་པས་ཉོན་
མོངས་པའི་བདུད། དེ་ལ་སྐྱེ་ཤི་ཡོད་པས་འཆི་བདག་གི་བདུད་བྱུང་ངོ་། །ཞེས་གསུངས་
-450 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སོ༑ ༑དེ་ལྟར་སེམས་ཅན་རྣམས་ཀྱིས་རང་ངོ་མ་ཤེས་པར་ཨ་འཐས་རྟག་འཛིན་ལ་
ཞེན་པའི་དབང་གིས་མ་དག་འཁོར་བའི་ཆོས་ལྟར་སྣང་ན་ཡང་། དོན་ལ་དེ་ལྟར་སྣང་
བའི་དུས་ཉིད་ནས་རང་བྱུང་རིག་པའི་ཡེ་ཤེས་ངོ་བོ་སྟོང་བ་ཆོས་སྐུ་རང་བཞིན་གསལ་
བ་ལོངས་སྐུ་ཐུགས་རྗེ་རིག་པའི་ཆ་སྤྲུལ་པའི་སྐུ་སྟེ། སྐུ་གསུམ་གྱི་སྣང་ཆ་འགགས་
མེད་དུ་ཤར་བའི་རོལ་བ་ལས་མ་དག་མཚན་མའི་ཆ་རྡུལ་ཙམ་ཡང་མེད་པར་གསུངས་
ཏེ༑ མདོ་བཅུ་ལས། དངོས་པོ་ཅིར་ཡང་མི་དམིགས་གཏི་མུག་ལས། ཐོག་མེད་རྨད་
དུ་བྱུང་བ་དེ་མ་ཐག །རྒྱུ་མེད་རང་བྱུང་ཡེ་ཤེས་རོལ་བ་བྱུང་། །ཞེས་སོ། །གསུམ་པ་
ནི༑ དེ་ལྟ་བུའི་གཞི་རང་བྱུང་གི་ཡེ་ཤེས་ཀ་དག་ཆེན་པོའི་ངང་ལས་གཞི་སྣང་ལྷུན་གྲུབ་
ཀྱི་རོལ་བར་ཤར་བ་འདི་ནི་སངས་རྒྱས་དང་སེམས་ཅན་མ་ལུས་པ་ཐམས་ཅད་ཀྱིས་
མ་བཅོས་ཡེ་ཤེས་བླ་མའི་སར་བགྲོད་པའི་མཚུངས་པའམ་ཐུན་མོང་དུ་གྱུར་པའི་ལམ་
ཡིན་ཏེ། ཅིའི་ཕྱིར་ན་སྙིང་པོ་བྱང་ཆུབ་ཀྱི་སེམས་འདི་ནི་ཡེ་ནས་འགྲོ་བ་ཀུན་གྱི་རང་
བཞིན་དུ་གནས་པ་དང་། དེའི་རྩལ་ལས་ཤར་བའི་གཞི་སྣང་རང་ངོ་ཤེས་པ་ཙམ་ལས་
གཞན་ན་སངས་རྒྱས་ཞིག་ཚོལ་དུ་མེད་པའི་ཕྱིར་རོ། ། །
དེས་ན་ཡེ་ནས་གཞི་རིག་པ་སྐུ་གསུམ་གྱི་ངོ་བོར་སངས་རྒྱས་པ་ཡིན་ཡང་བུས་པ་སོ་
སོའི་སྐྱེ་བོ་རྣམས་ཀྱིས་རང་གི་རིག་པའི་རྩལ་ལས་ཤར་བའི་གཞི་སྣང་སྐུ་དང་ཡེ་ཤེས་
ཀྱི་རོལ་བར་ཤར་བ་རྣམས་རྒྱུ་ལྷན་ཅིག་སྐྱེས་པའི་མ་རིག་པ་དང་རྐྱེན་ཀུན་ཏུ་བརྟགས་
པའི་མ་རིག་པ་གཉིས་ཀྱིས་བསླད་ཅིང་བསྒྲིབས་པས། དཔེར་ན་མིག་སེར་ཅན་གྱིས་
དུང་ལ་སེར་པོའི་རྣམ་པར་མཐོང་བ་ལྟར་དོན་ལ་འཁྲུལ་བ་ཞིག་ཡོད་མ་མྱོང་བཞིན་དུ་
འཁྲུལ་པ་ལྟར་སྣང་ཞིང་ཞེན་པའི་དབང་དུ་སོང་བས་རིགས་དྲུག་གི་དུ༔ ཁ་ལ་སྤྱོད་
པ་ཡིན་ཏེ། སྒྱུ་འཕྲུལ་ལས། ཨེ་མ་ཧོ་བདེ་གཤེགས་སྙིང་པོ་ལས། །རང་གི་རྣམ་རྟོག་
ལས་ཀྱིས་སྤྲུལ། །ཞེས་དང་། རྫོགས་པ་ཆེན་པོ་ཆོས་ཉིད་རང་གྲོལ་ལས། ཇི་ལྟར་
རྨི་ལམ་སྒྱུ་མའི་གླང་པོ་ཆེ། །དཔུང་ཚོགས་དམག་གིས་བསྐོར་བའི་ཚུལ་མཐོང་ཚེ། །
རང་ལས་གཞན་དུ་བཟུང་བས་འཇིགས་ན་ཡང་། །དེ་ཡི་རང་བཞིན་གཞན་ནམ་སེམས་
- 451 -



ལེའུ་སུམ་ཅུ་པ།
སུ་ཡོད། །དེ་ཚེ་ཕྱི་ནང་གང་དུའང་མ་གྲུབ་པས། །རང་བཞིན་ཤེས་རྣམས་འཇིགས་
སྔངས་རང་སར་གྲོལ། །དེ་བཞིན་གཉིས་མེད་གཉིས་སུ་བཟུང་བའི་ཚེ། །མི་མཁས་
བདེན་པར་བཟུང་བས་སྲིད་པར་འཁྲུལ། །ཞེས་གསུངས་པ་ལྟར་རོ། །རྒྱུ་མཚན་དེ་
ལྟ་བུའི་ཕྱིར་ན་དཔེར་ན་སྨན་བཟང་པོ་ནི་རང་བཞིན་གྱིས་ནད་ལ་བསོད་དུ་གྱུར་པ་
ཉིད་ཡིན་ཡང་། དེ་ནད་ཀྱི་གཉེན་པོར་བརྟེན་ཐབས་སྨན་པ་མཁས་པ་ཚོལ་དགོས་པ་
བཞིན་དུ་བྱང་ཆུབ་ཀྱི་སེམས་ཡེ་ནས་སངས་རྒྱས་པའི་བདག་ཉིད་དུ་སེམས་ཅན་རྣམས་
ལ་རང་ཆས་ལྷུན་གྲུབ་ཀྱི་ཚུལ་དུ་ཡོད་ཀྱང་བསླད་པས་ངོ་མ་ཤེས་པ་ལ་དགེ་བའི་བཤེས་
གཉེན་གྱིས་སྐབས་དབྱེ་དགོས་པས་བླ་མ་མཚན་ཉིད་དང་ལྡན་པ་ལ་བརྟེན་ཅིག་པ་
གདམས་པ་སྟེ། མདོ་བཅུ་ལས། བྱང་ཆུབ་སེམས་ནི་རྒྱུད་དྲུག་ཀུན་དང་མཚུངས། །
སེམས་རྟོགས་ཆོས་ཉིད་ས་ལ་བགྲོད་པའི་ལམ། །འགྲོ་བ་རིག་དྲུག་ཀུན་གྱི་ལམ་ཡིན་
པས། །བྱིས་པའི་བློ་ལ་ངེས་པ་མ་མཆིས་པས། །མ་རིག་མ་རྟོགས་བསླད་པས་འཁྲུལ་
བའི་ཕྱིར། །རང་སེམས་སྨན་གྱིས་སློབ་དཔོན་སྨན་པ་ཚོལ། །ཞེས་དང་།
གཏིང་རྫོགས་ལས། རབ་ཏུ་གསང་སྟེ་དོན་ཉིད་སྟོན་པ་ཡི། །བླ་མ་མཁས་པ་མཐའ་
བཅུ་རྫོགས་པ་ལ། །མཉེན་ཞིང་དུལ་ལ་ཐུགས་རྗེ་རབ་ལྡན་ཞིང་། །སྲིད་པར་ཆོས་
རྣམས་ཞུས་ཀྱང་ཟད་མེད་པའི། །དམ་པའི་མཛོད་ཀྱི་གཏེར་ལྡན་སྟོན་ལ་མཁས། །
དཔེར་ན་སེང་གེས་འཇིགས་པ་རྩད་གཅོད་བཞིན། །བློ་དངོས་གཅིག་པར་སྟོན་ལ་གུས་
པས་ཞུས། ཞེས་གསུངས་ལ། དེ་ལྟ་བུའི་སློབ་དཔོན་སྨན་པའི་རྒྱལ་པོ་ལྟ་བུ་ལ་བརྟེན་
ན་རྣམ་རྟོག་འཁྲུལ་སྣང་འཁོར་བའི་ནད་ཐམས་ཅད་སྨན་བཟང་པོ་དྲུག་གིས་གསོ་བར་
གསུངས་ཏེ། རྨ་བྱ་མཇིང་བསྣོལ་ལས། གཞི་ཤེས་པ་ཆོས་ཀྱི་སྐུ་ལ་བག་ཆགས་ཀྱི་ནད་
མེད་ཀྱང་། རྣམ་རྟོག་སེམས་ཀྱི་ཡུལ་ལས་བག་ཆགས་ནད་དུ་ལངས་ཀྱང་། གསོ་བྱེད་
སྨན་པའི་རྒྱལ་པོས་བཟང་དྲུག་སྨན་གྱིས་གསོ་ཞེས་བྱུང་སྟེ། མ་རིག་པ་འཁོར་བའི་
ནད་རིག་པ་མྱ་ངན་ལ་འདས་པས་གསོ། རྣམ་རྟོག་དུག་ལྔའི་ནད་ཆོས་ཡེ་ཤེས་ཀྱི་
བ 452 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
བདུད་རྩི་ཆེན་པོས་གསོ། སྡུག་བསྔལ་འདམ་རྫབ་ཆེན་པོའི་ནད་བདེ་བ་ཆེན་པོའི་ཡེ་
ཤེས་ཀྱིས་གསོ། གཏི་མུག་མུན་པ་ལྟ་བུའི་ནད་ཤེས་རབ་མར་མེ་རླུང་གིས་མ་བསྐྱོད་
པ་ལྟ་བུས་གསོ། བག་ཆགས་སྦྱོར་རྩི་ལྟ་བུའི་ནད་རང་བཞིན་མེད་པ་མན་ཤེལ་ལྟ་
བུས་གསོ། རྟོག་པ་རྩིང་ཞིབ་ཟུག་ཏུ་ཚེར་མ་ལྟ་བུའི་ནད་མཉམ་པ་ཉིད་མི་གཡོ་བ་རྒྱ་
མཚོ་ལྟ་བུས་གསོ། ཞེས་གསུངས་སོ། །བཞི་བ་ནི། དེ་ལྟར་གཞི་སེམས་ཉིད་རང་བྱུང་
གི་ཡེ་ཤེས་ཡེ་ནས་སངས་རྒྱས་པའི་རང་བཞིན་དུ་བཞུགས་པ་དེ་བླ་མ་དམ་པའི་མན་
ངག་གིས་གོ་ཕྱེས་ཏེ་ཤེས་རབ་ཟབ་མོས་སེམས་ཉིད་རང་བྱུང་གི་ཡེ་ཤེས་ཉིད་གདོད་
ནས་ཡེ་སངས་རྒྱས་པའི་རང་བཞིན་དུ་གོ་བའི་ཚེ་ན། གང་སྣང་ཆོས་ཉིད་ཀྱི་རོལ་བར་
འཆར་བས་སྤྱོད་ཡུལ་ཐམས་ཅད་ཡོངས་སུ་དག་པས་ན་སྡུག་བསྔལ་ཞེས་བྱ་བ་མི་
ཙམ་ཡང་མེད་པར་བདེ་བ་ཆེ་བའམ་བདེ་ཆེན་འགྱུར་བ་མེད་པའི་རང་བཞིན་དུ་འཆར་
ཞིང༌། ཕྱི་ནང་སྣོད་བཅུད་ཀྱི་སྣང་བ་འདི་དག་ཐམས་ཅད་ནི་སངས་རྒྱས་ཀྱི་ཞིང་རྣམ་
པར་དག་པའི་འཇིག་རྟེན་དུ་མཐོང་བར་འགྱུར་བས་དེ་ལྟ་བུའི་གང་ཟག་རྣལ་འབྱོར་
བ་དེ་ལུས་འཇིག་རྟེན་ལྷ་མི་ལྟར་སྣང་ཡང་དགོངས་པ་སངས་རྒྱས་སུ་བཞུགས་པས་
རྣམ་པར་དག་པའི་འཇིག་རྟེན་ཡིན་པར་གསུངས་ཏེ། མདོ་བཅུ་ལས། ཀུན་བཟང་
རྡོ་རྗེ་ང་ཡི་འཁོར་འདུས་པསཾ། །གང་ཞིག་སུ་ཡང་རུང་བ་དེ་ཡིས་ནི། །སེམས་ཉིད་
སངས་རྒྱས་ཡིན་པར་གོ་བའོ། །རིག་པའི་ཡུལ་ན་སེམས་ཉིད་བདེ་བ་ཆེ། །གང་ཞིག་
འདི་ལྟར་རིག་ཅིང་རྟོགས་པ་ནི། །རྣམ་པར་དག་པའི་འཇིག་རྟེན་ཡིན་པར་བཤད། །
ཅེས་སོ། །
ལྔ་བ་ནི། གོང་དུ་བཤད་པའི་གཞི་ལས་གཞི་སྣང་ཕྱི་གསལ་དུ་ཤར་བའི་ཆ་དེ་ལ་
འཆར་ཚུལ་རྣམ་པ་དྲུག་དང་སྒོ་རྣམ་པ་གཉིས་དང་བརྒྱད་དུ་ཡོད་པ་ལས། འོད་ལྟར་
ཤར་བས་ཕྱོགས་དང་མཚམས་ཀྱི་ཆ་དང་སྟེང་འོག་གང་དུ་བལྟས་ཀྱང་ཟ་འོག་ཁ་ཕྱེས་
པ་ལྟར་འཇའ་ཟེར་ཐིག་ལེ་འོད་ཕུང་གི་རྣམ་པ་ཚད་མེད་པ་རང་གི་སྙིང་ཀར་འདུ་་་
ཤིང་ཟུག་པའི་ཚུལ་དུ་ཤར་བ་དེ་ངོ་ཤེས་པས་དེ་མ་ཐག་ཏུ་སངས་རྒྱས་རིགས་ལྔའི་་་་
- 453 -



ལེའུ་སུམ་ཅུ་པ།
ཞིང་ཁམས་ཀྱིས་ཕྱོགས་བཞི་མཚམས་བརྒྱད་དང་བླ་འོག་ཐམས་ཅད་གང་ཞིང་ཁྱབ་
པར་སྣང་བས་དེ་ཉིད་དུ་གྲོལ་བ་མངོན་དུ་འགྲུབ་པར་འགྱུར་ལ། རང་སྣང་དུ་ངོ་མ་
ཤེས་པར་རྟག་འཛིན་ཨ་འཐས་སུ་ཞེན་ན་མ་དག་འཁོར་བའི་སྣང་བ་འགྲོ་བའི་གནས་
རིས་དྲུག་གི་ཡུལ་སྣང་ཚད་མེད་པར་འཆར་བ་ཡིན་པས། ད་ལྟ་སྣང་སྲིད་སྣོད་བཅུད་
ཀྱི་སྣང་བ་གང་སྣང་ཅི་ཤར་ཐམས་ཅད་ལ་རྟག་བརྟན་ཨ་འཐས་སུ་མི་བཟུང་བར་གཞི་
དབྱིངས་བདེ་བ་ཆེན་པོའི་རོལ་རྩལ་དུ་ཤེས་ཏེ་ཤར་གྲོལ་རིས་མེད་ལ་བཏང་བས་སྣང་
སྲིད་ཐམས་ཅད་སེམས་ཀྱི་རོལ་རྩལ་དག་པ་ཉག་ཅིག་ཏུ་འཆར་བའོ། །དེ་ཉིད་ལས།
གང་སུ་རེག་ཅིང་རྟོགས་པ་དེ་ལ་ནི། །ཆོས་རྣམས་ཐམས་ཅད་རིག་པའི་འོད་འདུས་
པས། །ཕྱོགས་བཞི་མཚམས་བརྒྱད་བླ་འོག་གྲུབ་པ་ནི། །སྣང་སྲིད་སེམས་ཅན་ལྷ་
དང་སེམས་སུ་གྲུབ། །ཅེས་གསུངས་སོ། །དྲུག་པ་ནི། སྐུ་ལྟར་ཤར་བས་འཇའ་ཟེར་
ཐིག་ལེའི་ནང་དུ་སྐུ་ཡི་རྣམ་པ་གཅིག་ཏུ་མ་ངེས་པ་འཇའ་ཚོན་གྱི་ཁ་དོག་བཞིན་དུ་སྣ་་་
ཚོགས་སུ་སྣང་བ་རྣམས་རང་སྣང་དུ་ངོ་ཤེས་པ་ལས་དག་པའི་ཞིང་ཁམས་རྣམས་སུ་་་
ཐུགས་རྡོ་རྗེའི་རིགས་དང་ཡོན་ཏན་རིན་ཆེན་རིགས་ལ་སོགས་པ་རིགས་ཀྱི་ཁྱད་པར་་་
དང་མཐུན་པའི་སྐུ་མདོག་དང་ཕྱག་མཚན་ལ་སོགས་པ་སོ་སོར་མངོན་པར་སྣང་བ་
དང༌། རང་སྣང་དུ་ངོ་མ་ཤེས་པར་ཡོད་ཡོད་ངེས་ངེས་ལྟར་བདེན་པར་བཟུང་ཞིང་ཞེན་
པའི་དབང་གིས་ལམ་རྒྱུད་ལྔས་བསྡུས་པའི་སེམས་ཅན་རྣམས་ཀྱིས་ཕུང་ཁམས་སྐྱེ་་་
མཆེད་ཀྱི་རང་བཞིན་དུ་སྣང་བ་སྟེ། དེ་དག་ཀྱང་ཐ་དད་དུ་མེད་པར་གཞི་གཅིག་གི་
སྣང་བ་ལ་ངོ་ཤེས་པའི་དབང་གིས་རྣམ་པར་དག་པའི་འཇིག་རྟེན་དུ་སྣང་བ་དང་། ངོ་
མ་ཤེས་པའི་དབང་གིས་མ་དག་པའི་འཇིག་རྟེན་དུ་སྣང་བ་ཡིན་པར་གསུངས་སོ། །
དེ་ཉིད་ལས། གཅིག་ཏུ་མ་ངེས་ཁ་དོག་རིགས་ལྔ་དང་། །སེམས་ཀྱི་བྱེ་བྲག་ཕུང་
པོ་ལྔ་རྣམས་ལ། །རིགས་ལྔ་རྣམ་ཤེས་ཁྱད་པར་སྣང་བ་ཡང་། །ཞེས་སོ། །
བདུན་པ་ནི། གོང་དུ་བཤད་པའི་རྒྱུ་མཚན་དེས་ན་དག་དང་མ་དག་པའི་སྣང་བ་ཐམས་
- 454 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཅད་སེམས་ཉིད་རང་བྱུང་གི་ཡེ་ཤེས་ཀྱི་རྩལ་གཞི་སྣང་འོད་ཁང་དུ་ཤར་བ་ལས་གཞན་
དུ་མེད་པར་གསུངས་པ་དེ་བཞིན་ཡིན་པ་དེ་བས་ན་འདུས་བྱས་གཡོ་བའི་རང་བཞིན་
ཅན་རྡུལ་དུ་གྲུབ་པ་སྣོད་ཀྱི་འཇིག་རྟེན་ས་ཆུ་མེ་རླུང་ནམ་མཁའ་དང་བཅས་པ་ཐམས་
ཅད་དོན་ལ་མི་གཡོ་བ་གཞི་དབྱིངས་འདུས་མ་བྱས་པའི་བདག་ཉིད་ཡིན་པས་ན། འདི་
ནི་འབྱུང་བ་ལྔ་པོ་དེ་བས་ཀྱང་གཙོ་ཆེན་ཡིན་ནོ་ཞེས་དེ་དག་གང་ལས་སྣང་བའི་གཞི་
དང་གནས་ལུགས་ཇི་བཞིན་པ་ཡིན་པར་བསྟན་པ་སྟེ། ལུང་སྔ་མའི་འཕྲོས་ལས། དེ་
བཞིན་སེམས་ཉིད་རྡུལ་ཡང་གཡོ་བ་མེད། །རང་བྱུང་ཡེ་ཤེས་ཆེན་པོ་སྣང་བས་ན། །
འདི་ནི་འབྱུང་བ་ལྔ་བས་གཙོ་ཆེན་ཡིན། །ཞེས་གསུངས་སོ། །
དེ་ལྟར་ཤཱ་ལོ་ཀ་བཅུ་དྲུག་གིས་རང་ཤར་ཡེ་ཤེས་ཆེན་པོའི་ཐིག་ལེ་བསྟན་པར་གསུངས་
ཏེ༑ དེ་ཡང་ཆོས་ཉིད་གཤིས་ཀྱི་གནས་ལུགས་ཇི་བཞིན་དུ་མཁྱེན་པའི་རིག་པ་རང་
བྱུང་གི་ཡེ་ཤེས། དེ་ཉིད་ལ། འོག་མའི་ཐེག་པ་བ་རྣམས་ཀྱིས་བརྟགས་པའི་སྤོང་
འགོག་སྦྱོང་རྩོལ་གྱི་སྤྲོས་པ་གང་ཡང་མི་མངའ་བར་ཆོས་ཉིད་ཀྱི་དོན་སྤང་བླང་ཕྱོགས་
རིས་མི་མངའ་བར་མཁྱེན་པས། རྩོལ་བཅས་ཀྱི་ཐེག་པ་བརྒྱད་ཀྱི་བཞེད་པ་ལས་ཁྱད་
པར་དུ་འཕགས་པའི་ཡེ་ཤེས་རང་ཤར་བ་ལ་དེ་སྐད་ཅེས་གསུངས་ཏེ། འབྲས་ཀློང་
ལས། དེ་མཁྱེན་རང་རིག་འོད་གསལ་ཡེ་ཤེས་པས། སྤང་དགག་སྦྱོང་རྩོལ་སྤྲོས་པ་
ཡེ་གསལ་གྲོལ། །ཕྱོགས་རིས་མེད་པར་མཁྱེན་པ་ཁྱད་པར་ཅན། །རང་ཤར་ཡེ་ཤེས་
ཆེན་པོའི་ཐིག་ལེ་ཡིན། །ཅེས་གསུངས་ལ། དེ་ཉིད་ཐུགས་རྗེ་དང་སྦྱར་ནས་གསུངས་
པའི་སྐབས་སུ་ཐུགས་རྗེའི་དབྱེ་བ་ལྔར་གསུངས་ཏེ། མཉམ་ཉིད་སྤྲུལ་པའི་ཐུགས་
རྗེ་དང་། གོལ་སྒྲིབ་བསྟན་པའི་ཐུགས་རྗེ་དང་། ཡེ་ཤེས་སྒྱུ་མའི་ཐུགས་རྗེ་དང་། ངོ་
བོ་རྨད་བྱུང་ཐུགས་རྗེ་དང་། མཛད་པ་ཕྲིན་ལས་ཀྱི་ཐུགས་རྗེ་དང་ལྔར་གསུངས་ཤིང་།
དང་པོ་ལའང་མཉམ་པ་རིས་མེད་ཀྱི་ཐུགས་རྗེ་དང་། དེ་ཉིད་ཀུན་གྱི་འབྱུང་གནས་སུ་
བསྟན་པ་དང་། དེ་ཉིད་རྩོལ་བ་དང་བྲལ་བར་བསྟན་པ་དང་། ཐབས་དང་ཤེས་རབ་
ལྡན་པས་སྒྱུ་མར་རྟོགས་ཚུལ་དང་། མ་ངེས་སྤྲུལ་པ་འགྱེད་ཚུལ་དང་། འགྲོ་རྣམས་
- 455 -



ལེའུ་སུམ་ཅུ་པ།
རང་གིས་སྒྲིབ་ཚུལ་དང་དྲུག་ཏུ་གསུངས་པ་རྣམས། རིམ་པ་བཞིན་སྔ་མ་གཉིས་ཚིག་
རྐང་བཞི་ཚན་རེ་རེ་དང༌། ཕྱི་མ་བཞི་ཚིག་རྐང་གཉིས་རེ་ལ་སྦྱར་རོ། །
གོལ་སྒྲིབ་བསྟན་པའི་ཐུགས་རྗེ་ལ་ཕྱི་བར་གོལ་བ་དང་། ནང་བར་གོལ་བ་དང་། རྒྱུ་
འབྲས་ཀྱི་ཆོས་རྣམས་བཀག་པ་མེད་པར་བསྟན་པ་གསུམ་བཞི་ཚན་གསུམ་ལ་རིམ་་་
པར་སྦྱར་བ་དང་། ཡེ་ཤེས་སྒྱུ་མའི་ཐུགས་རྗེ་ལ་རྟོགས་ན་ཐུགས་རྗེ་འབྱུང་ཚུལ་དང་།
ལྷུན་གྲུབ་རང་ལས་བྱུང་ཚུལ་གཉིས་ཡོད་པ་བཞི་ཚན་བཞི་ཡི་ཐོག་མཐའི་བཞི་ཚན་རེ་
ཡིས་བསྟན་པར་གསུངས། ངོ་བོ་རྨད་བྱུང་ཐུགས་རྗེ་ལ་ཆོས་ཉིད་མཚོན་དུ་མེད་པ་
དང༌། ཟབ་མོ་བཞི་ཡི་གདམས་ངག་གཉིས་སུ་ཡོད་པ་བཞི་ཚན་གཉིས་ལ་རིམ་བཞིན་
སྦྱར་རོ། །མཛད་པ་ཕྲིན་ལས་ལ་དག་པའི་ལམ་ཆེན་དེ་ཉིད་ཀུན་ལ་ཁྱབ་ཚུལ་དང་།
མ་ཤེས་བསླད་པས་འཁྲུལ་ཚུལ་དང་། རྟོགས་པས་མངོན་སངས་རྒྱས་ཚུལ་དང་། དེ་
ལ་ཡོན་ཏན་རྫོགས་ཚུལ་བཞི་ཡོད་པ་རྣམས་རིམ་པར་ཚིག་རྐང་གཉིས་དང་། དེའི་
འོག་གཅིག་དང་། དེ་ནས་གསུམ་དང་། ཕྱི་མ་དྲུག་ལ་སྦྱར་བར་གསུངས་ཏེ། དཀའ་
འགྲེལ་ལས། དེ་ནས་ཡང་དག་བཤད་བྱ་བ། །ཐུགས་རྗེ་ལ་ནི་ལྔར་བསྟན་ཏེ། །མཉམ་
ཉིད་ཐུགས་རྗེའི་སྤྲུལ་པ་དང༌། །གོལ་སྒྲིབ་བསྟན་པའི་ཐུགས་རྗེ་དང་། །ཡེ་ཤེས་སྒྱུ་
མའི་ཐུགས་རྗེ་དང༌། །ངོ་བོ་རྨད་བྱུང་ཐུགས་རྗེ་དང༌། །མཛད་པ་ཕྲིན་ལས་ཐུགས་
རྗེའོ། །མཉམ་ཉིད་སྤྲུལ་པ་དྲུག་ཏུ་བཤད། །མཉམ་པ་རིས་མེད་ཐུགས་རྗེ་དང་། །རིས་
མེད་ཀུན་གྱི་འབྱུང་གནས་དང་། །དེ་ཉིད་རྩོལ་བ་བྲལ་བ་དང་། །ཤེས་རབ་ཐབས་ཀྱིས་
སྒྱུ་མ་རྟོགས། །མ་ངེས་སྤྲུལ་པ་འགྱེད་པ་དང་། །འགྲོ་རྣམས་རང་གིས་སྒྲིབ་པའོ། །
བཞི་ཚན་གཉིས་དང་གཉིས་ཚན་བཞི། །རིམ་གྱིས་སྦྱར་ལ་རྣམ་པར་བཤད། །གོལ་
སྒྲིབ་རྣམ་པ་གསུམ་དུ་བཤད། །ཕྱི་བར་གོལ་དང་ནང་བར་གོལ། །རྒྱུ་འབྲས་ཆོས་ནི་
བཀག་པ་མེད། །བཞི་ཚན་གསུམ་ལ་འཆོལ་བར་བཀྲལ། །ཡེ་ཤེས་སྒྱུ་མ་གཉིས་སུ་
བཤད། །རྟོགས་ན་ཐུགས་རྗེ་ཞོར་འབྱུང་དང་། །ལྷུན་གྲུབ་རང་ལས་བྱུང་བ་འོ། །
- 456 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བཞི་བཞག་ཐོག་མཐའ་བཞི་བཞི་ཡིན། །ངོ་བོ་རྨད་བྱུང་གཉིས་སུ་བསྟན། །ཆོས་ཉིད་
མཚོན་དུ་མེད་པ་དང་། །ཟབ་མོ་བཞི་ཡི་གདམ་ངག་གོ །བཞི་བཞི་ལ་ནི་སྦྱར་ལ་བཤད། །
མཛད་པ་ཕྲིན་ལས་བཞིར་བཤད་དེ། །དག་པའི་ལམ་ཆེན་ཀུན་ལ་ཁྱབ། །མ་ཤེས་
བསླད་པས་འགྲོ་བ་འཁྲུལ། །རྟོགས་དེ་ཤེས་ན་མངོན་སངས་རྒྱས། །དེ་ཡི་ཡོན་ཏན་
ཕྲིན་ལས་རྫོགས། །གཉིས་དང་གཅིག་སྟེ་གསུམ་དང་དྲུག །གོ་རིམ་བཞིན་དུ་སྦྱར་
ཏེ་བཤད། །ཅེས་སོ། །གཞན་ལས་འདི་དག་ཀུན་ཏུ་བཟང་པོའི་ཐིག་ལེ་ལ་སྦྱར་བའང་
ཡོད་དོ། །བརྒྱད་པ་ནི། གོང་དུ་བཤད་པ་དེ་ལྟ་བུའི་གཞི་དབྱིངས་ཁྱབ་གདལ་ཆེན་
པོ་རང་བྱུང་འདུས་མ་བྱས་པའི་ཡེ་ཤེས་དེ་ལ། སྔ་མ་འདས་པའི་དུས་སུ་འགག་པ་
མེད་པ་དང་། ཕྱི་མ་མ་འོངས་བའི་དུས་ལ་སྐྱེ་བ་མེད་པ་དང་། ད་ལྟར་གྱི་དུས་སུ་
གནས་པའི་ཆོས་གང་ཡང་མེད་པས་དུས་གསུམ་སོ་སོར་དབྱེ་བའི་ཐ་སྙད་ཀྱི་མིང་ལ་
མི་གནས་ཏེ། སྔ་ཕྱིས་དུས་ལ་ལྟོས་པའི་དོན་འདུས་བྱས་སྐྱེ་འགག་གི་ཆོས་སུ་མེད་་་
པའི་ཕྱིར་རོ། །དེས་ན་གཞི་དེ་ལ་ཕྱི་མ་ཕྱི་མ་རིམ་པར་སྐྱེ་ཞིང་སྔ་མ་སྔ་མ་སྐད་ཅིག་
གིས་འགག་པའི་ཆོས་སུ་གྲུབ་པ་མེད་པར་རྣམ་པར་བརྟགས་ཤིང་རྟོགས་པར་བྱས་་་
ནས། སྙིང་པོ་རང་བྱུང་གི་ཡེ་ཤེས་དེ་ཉིད་དུས་གསུམ་མཉམ་པ་ཆེན་པོར་སྦྱོར་བ་ནི་
གནས་ལུགས་ཇི་བཞིན་པའི་ངོ་བོར་སོན་པ་ཡིན་པར་གསུངས་པའོ། །མདོ་བཅུ་ལས།
སྔ་མ་འདས་དང་ད་ལྟར་གནས་པ་དང༌། །ཕྱི་མ་མ་འོངས་དུས་གསུམ་ཐ་སྙད་འདི། །
གསུམ་དུ་མི་གནས་སྔ་ཕྱི་ཐ་སྙད་ཡིན། །ད་ལྟར་མི་གནས་སྔ་ཕྱི་སྐྱེ་འགག་མེད། །དུས་
གསུམ་སྐྱེ་འགག་མེད་པའི་དོན་འདི་ནི་སྔ་ཕྱི་མེད་པས་དུས་གསུམ་མཉམ་པར་སྦྱོར།
ཞེས་གསུངས་པ་ལྟར་རོ། །
དགུ་པ་ནི། འདི་ལྟར་འཁོར་འདས་སུ་སྣང་བའི་ཆོས་ཐམས་ཅད་རྒྱུ་རྐྱེན་ལ་ལྟོས་པ་
མེད་པར་སྙིང་པོ་རང་བྱུང་གི་ཀློང་ནས་རྩལ་འགག་མེད་དུ་ཤར་ཞིང་། དེ་ལྟར་ཤར་
བའི་དུས་ཉིད་ནས་འཁོར་འདས་བཟང་ངན་གང་གི་ཕྱོགས་སུ་མ་ལྷུང་བར་ཆོས་ཉིད་
མཉམ་པའི་ཀློང་དུ་གཞི་མེད་རྩ་བྲལ་ཆེན་པོ་མེད་སྣང་སྟོང་གཟུགས་ཙམ་ལས་མ་གྲུབ་
བ 457 -



ལེའུ་སུམ་ཅུ་པ།
པར་གྲོལ་ཟིན་པ་ལ་མཉམ་པ་ཡིན་པས་འདི་ལྟར་ཕྱི་ནང་སྣང་སྲིད་ཀྱི་རྣམ་པར་སྣང་
བཞིན་པ་འདི་ཉིད་ཀུན་བྱེད་བྱང་ཆུབ་སེམས་ཀྱི་སྐུ་གསུང་ཐུགས་ཀྱི་དཀྱིལ་འཁོར་
ཡིན་པ་ལས་གཞན་པའི་འབྲས་བུའི་བཞུགས་ཚུལ་དང་མཐུན་པའི་དཀྱིལ་འཁོར་རིམ་
པར་བཀོད་པ་ལ་སོགས་པ་ཐེག་པ་འོག་མའི་རྩོལ་སྒྲུབ་ལ་ལྟོས་པ་མེད་ལ། དེས་ན་
གང་སྣང་ཐམས་ཅད་རིག་པའི་རྩལ་ལས་ཤར་བ་ཡིན་ཕྱིར་མཆོད་བྱ་དང་མཆོད་ཡུལ་
ལ་སོགས་པ་ཐམས་ཅད་རིག་པ་བྱང་ཆུབ་ཀྱི་སེམས་གཅིག་གི་རང་བཞིན་དུ་དབྱེར་
མེད་པས་ཕྱོགས་བཅུ་དུས་གསུམ་གྱིས་བསྡུས་པའི་འཁོར་འདས་ཀྱི་མགྲོན་ལ་མཆོད་
སྦྱིན་བསྔོ་བ་དང་བྲལ་བ་དང་། འདོད་ཡོན་ལྔ་དང་ལྷབ་ལྷུབ་སྤྱན་གཟིགས་ལ་སོགས་
པ་ཚོགས་ཀྱི་རྒྱན་དང་ཡོ་བྱད་རྣམས་བཀྲམ་པ་ཡང་འབད་རྩོལ་ལ་མི་ལྟོས་པར་ཚོགས་
དྲུག་ཡུལ་གྱི་རྩལ་སྣང་འགགས་མེད་དུ་ཤར་བ་འདི་ཐམས་ཅད་ཡེ་ནས་ཚོགས་ཀྱི་རྒྱན་
དང་ཡོ་བྱད་ཀྱི་རང་བཞིན་དུ་རིག་པ་བྱང་ཆུབ་སེམས་ཀྱི་ཀློང་དུ་བཀྲམ་ཞིང་བཀོད་
ཟིན་པར་གནས་པ་ཡིན་པས་ན་ད་གཟོད་སྔ་ཕྱི་རིམ་པར་འགྲིམ་པ་ལ་ལྟོས་པ་མེད་
དོ་ཞེས་པ་སྟེ། མདོ་བཅུ་ལས། ཚོགས་དང་ཡེ་ཤེས་གང་ཟག་རྣམ་པ་གསུམ། །སྔ་ཕྱི་
མཉམ་པས་རིམ་པར་བཀོད་པ་མེད། །ཆོས་ཀུན་ཡོངས་སུ་གཅིག་པའི་གཏན་ཚིགས་
ཀྱིས། །ཚོགས་དང་སངས་རྒྱས་གཅིག་པས་བསྔོ་དང་བྲལ། །ཚོགས་ཀྱི་རྒྱན་ནི་འདོད་
ཡོན་རྣམ་པ་ལྔ། །བཀོད་པ་མེད་པར་རང་བཞིན་བཀྲམ་པ་ཡང་། །ཡེ་ནས་རང་བཞིན་
གནས་པས་འགྲིབ་པ་མེད། །ཅེས་གསུངས་སོ། །
བཅུ་བ་ནི། གོང་དུ་བཤད་པའི་རྒྱུ་མཚན་དེ་ཉིད་ཀྱི་ཕྱིར་ན་མཐར་ཕྱིན་འབྲས་བུའི་
ཆོས་རྣམས་ཀྱང་རིག་པ་རང་བྱུང་གི་ཡེ་ཤེས་དེ་ཉིད་རང་ངོ་ཤེས་པ་ཙམ་ལས་གཞན་་
དུ་མེད་པར་གཞི་ལ་ཡེ་ནས་ལྷུན་གྱིས་གྲུབ་པའི་རང་བཞིན་དུ་གནས་པ་ཡིན་པས་་་་
ཚོགས་གཉིས་ཀྱི་འབྲས་བུ་བྱང་ཆུབ་ཆེན་པོར་བསྔོ་བའི་རྩོལ་བ་ལ་རེ་ལྟོས་མི་འཇོག་
པས་མི་བསྔོ་ཞིང་། གཟུང་འཛིན་རྣམ་རྟོག་གི་བདུད་ལ་སྐྱེ་མེད་རང་བྱུང་ཡེ་ཤེས་ཀྱི་
- 458 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྩི་ཡིས་ཡེ་ནས་ཐེབས་པས་སྣང་སྲིད་བདུད་རྩི་ཆེན་པོའི་རང་བཞིན་དུ་གདོད་ནས་་་་
དག་ཟིན་པ་ཡིན་པས་དེ་ལས་གཞན་དུ་བདུད་རྩི་བྱིན་གྱིས་བརླབ་ཏུ་མེད་པ་ཡིན་ནོ། །
དེ་ཉིད་ལས། ཡེ་ནས་རང་བྱུང་སྙིང་པོ་ཉིད། །ཡེ་ནས་བྱས་ཟིན་བདུད་རྩི་ཡིས། །རྩོལ་
པ་དག་གི་སྡུག་བསྔལ་འཇོམས། །ཞེས་གསུངས་སོ། །དེ་བཞིན་དུ་སེམས་ཉིད་མ་
བཅོས་རྣལ་དུ་གནས་པའི་ངང་ལ་ཐེག་པ་འོག་མའི་རྩོལ་སྒྲུབ་ཀྱི་ལམ་ཐམས་ཅད་རྩོལ་
བ་ལ་ལྟོས་པ་མེད་པར་ངང་ངམ་ཤུགས་ཀྱིས་རྫོགས་པར་གསུངས་ཏེ། བང་མཛོད་
འཕྲུལ་ལྡེ་ལས། མ་བཅོས་རྣལ་དུ་བཞག་པ་དེ། །ཐེག་དམན་རྩོལ་བསྒྲུབ་ཀུན་འདུས་
ཏེ༑ ༑འོག་མའི་བྱང་ཆུབ་དེ་ལ་རྫོགས། །ལེགས་པར་བསྔོ་བའི་སྨོན་ལམ་ཀུན་ཀྱང་
དེ་ལ་རྫོགས། །ཉེས་པ་བཤགས་པའི་འགྱོད་པ་ཀུན་ཀྱང་རྫོགས། །འཕགས་པ་
མཉེས་པའི་ཕྱི་ནང་མཆོད་པ་རྫོགས། །སྡོམ་དང་ཚུལ་ཁྲིམས་དམ་ཚིག་བསྲུང་མཚམས་
རྫོགས། །དཀྱིལ་འཁོར་ཞུགས་དང་དབང་དང་དངོས་གྲུབ་རྫོགས། །སངས་རྒྱས་ས་
དང་ཕ་རོལ་ཕྱིན་དྲུག་རྫོགས། །ཚོགས་བསགས་སྒྲིབ་སྦྱངས་རྩོལ་བསྒྲུབ་འབྲས་བུ་
རྫོགས། །འགྲོ་དོན་མཐར་ཕྱིན་ཕྲིན་ལས་རྣམ་བཞི་རྫོགས། །སེམས་ཅན་དོན་བྱེད་
ཚད་མེད་རྣམ་བཞི་རྫོགས། །ལུས་ཀྱི་བསྐོར་བ་ཕྱག་རྒྱ་གར་ཡང་རྫོགས། །ངག་གི་
འདོན་བཟླས་དབྱངས་དང་བསྟོད་པ་རྫོགས། །ཡིད་ཀྱི་ཏིང་འཛིན་ཕྱག་རྒྱ་དཀྱིལ་
འཁོར་རྫོགས། །ཞེས་གསུངས་སོ། །
བཅུ་གཅིག་པ་ནི། །དེ་ལྟར་ཆོས་ཐམས་ཅད་རང་སྣང་དུ་ངོ་ཤེས་པ་ཙམ་ལས་གཟུང་
འཛིན་མ་དག་པའི་ཆ་ཞིག་སྦྱངས་མི་དགོས་པར་གདོད་ནས་དག་པ་ཡིན་པའི་རྒྱུ་མཚན་
ཡང་། འདི་ལྟར་དབང་དོན་ལྷན་དུ་འདུ་ཞིང་འཕྲད་པ་ལ་བརྟེན་ནས་སྐྱེ་ཞིང་མཆེད་
པ་ལྟར་སྣང་བའི་སྐྱེ་མཆེད་བཅུ་གཉིས་ཀྱི་ཁྱད་པར་སོ་སོ་ཉིད་དུ་སྣང་བ་འདི་དག་་་་
ཐམས་ཅད་གཟུང་འཛིན་རྒྱང་ཆད་དུ་གྲུབ་པ་མེད་པར་བྱང་ཆུབ་ཀྱི་སེམས་གཅིག་གི་
ངོ་བོར་ཡེ་ནས་དག་པ་ཡིན་པའི་ཕྱིར་རོ། །དེས་ན་ད་གཟོད་གཟུང་འཛིན་མཚན་མའི་
རྟོག་པ་སྦྱང་བའི་ཆེད་དུ་ལྷག་པའི་ཏིང་ངེ་འཛིན་གྱི་བསམ་པས་དག་པ་ལྷའི་རང་བཞིན་
- 459-



ལེའུ་སུམ་ཅུ་པ།
དུ་སེམས་བཟུང་བའི་རྩོལ་བ་ལ་ལྟོས་པ་མེད་ལ། མིག་ཤེས་གཟུགས་ལ་སྤྱོད་པ་ནས་
ཡིད་ཀྱིས་སྤྱི་དང་རང་གི་མཚན་ཉིད་ཀྱིས་བསྡུས་པའི་ཆོས་རྣམས་ལ་དཔྱོད་ཅིང་བསམ་
པས་བསྡུས་པའི་བར་ཐམས་ཅད་རང་བྱུང་ཡེ་ཤེས་ཀྱི་རང་རྩལ་ལས་ཤར་བའི་འདོད་
ཡོན་གྱི་དངོས་པོ་རྣམས་ལ་བདག་ཉིད་ཀྱིས་ལོངས་སྤྱོད་པ་སྟེ་གཉིས་སུ་མེད་པའི་་་་
མཆོད་པ་ཕུལ་བ་ཙམ་ལས་གཟུང་འཛིན་ཆགས་སྡང་གི་ཡུལ་ལ་སྤྱོད་པ་གང་ཡང་མེད་
པས་སྡིག་པ་བཤགས་སུ་མེད་པ་དང་། གང་དུ་བལྟས་ཀྱང་ཅི་ཤར་ཐམས་ཅད་རང་
སྣང་གི་རྒྱན་དུ་གྲུབ་པས་ཕྱི་ནང་སྣ་ཚོགས་སུ་སྣང་བའི་ཆོས་འདི་དག་ཐམས་ཅད་ནི་
ཡེ་ནས་ཀུན་བྱེད་ཆོས་སྐུའི་སྟོན་པ་རང་བྱུང་ཀུན་ཏུ་བཟང་པོའི་གསང་གསུམ་དབྱེར་
མི་ཕྱེད་པའི་རང་བཞིན་དུ་བཀྲམ་ཟིན་པ་ཡིན་པས་དེ་ལས་གཞན་དུ་ཐང་སྐུ་དགྲམ་
པ་ལ་སོགས་པ་གང་ཡང་མེད་པར་བསྟན་པའོ། །
ཁྱུང་ཆེན་ལས། མཆོད་བསྟོད་སྤྱན་དྲངས་ཕྱག་རྒྱ་བཟླས་པ་དང་། །ཕྱག་རྒྱའི་སྐུ་ནི་
འདི་ལ་བསྒོམ་མི་དགོས། །སྒྱུ་མའི་གཟུགས་བརྙན་འདི་ལས་བྱུང་བས་ན། །ལོ་མ་མི་
བརྙད་ཤེས་པས་འབྲས་ཐོབ་མིན། །སྒྱུ་འདྲའི་ཕྱག་རྒྱ་ལུགས་མའི་ཕྱག་རྒྱ་ལ། །འབྲས་
བུ་རྣམ་པར་གྲོལ་བའི་ལམ་མི་གནས། །དེ་ཡིས་རྣམ་གྲོལ་དག་པའི་ལམ་ཆེན་རྙེད་
གྱུར་ན། །མཐོང་ཐོས་ལ་སོགས་ཕྱག་རྒྱའི་ངོ་བོར་གནས། །ཞེས་གསུངས་པ་ལྟར་རོ། །
གོང་དུ་བསྟན་པའི་ས་བཅད་གཉིས་པོ་དེའི་དོན། མདོ་བཅུ་ལས། ཡེ་ནས་རང་བཞིན་
གནས་པའི་ཚོགས་ཆེན་ཏེ། །ཡེ་ནས་ལྷུན་གྱིས་གྲུབ་པས་མི་བསྔོ་ཞིང་། གཟུང་འཛིན་
གདོད་ནས་དག་པའི་བདུད་རྩི་ཡིན། །དབང་པོ་དྲུག་སྡུད་རྣམ་ཤེས་དྲུག་ལ་མཆོད། །
དབང་པོ་རྣམ་ཤེས་བཅུ་གཉིས་ཁྱད་པར་དུ། །ལྷག་པའི་ཏིང་འཛིན་དག་གི་བསམ་པ་
ཡིས། །བྱིན་གྱིས་བརླབས་ཤིང་ཤེས་པས་བཟུང་དུ་མེད། །ཅེས་དང་། སྣང་སྲིད་ཡིད་
ཀྱིས་ཚོགས་བསྔོས་ཡོན་བདག་སྟེ། །དབང་པོས་བལྟས་པས་འདོད་ཡོན་བཀྲམ་པ་
འོ། །ཞེས་གསུངས་སོ། །བཅུ་གཉིས་པ་ནི། དེ་ལྟར་གཞི་སྣང་གི་རོལ་བ་ཐམས་ཅད་
- 460 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་སྣང་དུ་རིག་ཅིང་མཐོང་བར་འགྱུར་པས་ཞེས་མཐོང་བའི་སྐད་ཅིག་ལ་མཆོག་གི་
དངོས་གྲུབ་ཀུན་བཟང་དབྱེ་བ་མེད་པའི་ས་ལ་མ་བགྲོད་ཡེ་ནས་ཕྱིན་པའི་དོན་མངོན་་་་
དུ་གྱུར་པས་དེ་ལས་ལྷག་པའི་དངོས་གྲུབ་ཞིག་བསྒྲུབ་ཏུ་མེད་ལ། དེ་ཉིད་རྫོགས་པ་
ཆེན་པོའི་མཐར་ཐུག་གི་འབྲས་བུ་ཡིན་ཞིང་དེ་ནམ་ཡང་གཡོ་བ་མེད་པས་མཉམ་བཞག་
ཆེན་པོ་གཅིག་གི་ཀློང་དུ་ཆོས་ཐམས་ཅད་མཉམ་པ་ཉིད་དུ་རྫོགས་ཤིང་འབ་ཆུབ་པའོ། །
དེ་ཉིད་ལས། དབང་པོ་མིག་གིས་ཚོགས་སུ་མཐོང་བ་ནི། །འདོད་ཡོན་ལྔ་རུ་མཐོང་
བས་དངོས་གྲུབ་བོ། །དེ་ལ་ཏིང་འཛིན་མཉམ་པར་བཞག་པ་ནི། །རྒྱུ་དང་ཡེ་ཤེས་
ཚོགས་གཉིས་རྫོགས་པའོ། །ཞེས་གསུངས་སོ། །དགུ་པ་མ་བཅོས་དེ་བཞིན་ཉིད་དུ་
བཞག་པའི་ལམ་ཆེན་ལ་ཐེག་པ་གཞན་གྱི་ལམ་གྱི་མི་འགྲུབ་པའི་གྲངས་མདོ་ལ་ལྔ་
སྟེ༑ གཞི་དེ་ཉིད་ད་ལྟའི་དུས་ནས་སེམས་ཅན་ཐམས་ཅད་ལ་ཁྱབ་པས་སྐུ་གསུམ་འདུ་
འབྲལ་མེད་པའི་དམ་ཚིག་ཆེན་པོར་བཀོད་ཚུལ་གྱི་གྲངས་མདོ། བླ་མ་དམ་པའི་བརྡ་
དང་ཐབས་ཀྱི་གར་སྟབས་བསྐྱོད་པས་སྣང་ཚུལ་གྱི་གྲངས་མདོ། སྒོ་གསུམ་རྩོལ་མེད་
ལྷུག་པར་གནས་པས་གཞི་ལྷུན་གྲུབ་ཆེན་པོའི་ངང་ལ་ད་ལྟ་ཉིད་ནས་གནས་ཚུལ་གྱི་
གྲངས་མདོ། ཀུན་སྤྱོད་ཐམས་ཅད་ཆགས་མེད་རང་གྲོལ་དུ་བྱ་བར་གདམས་པའི་
གྲོངས་མདོ། དེ་ལྟར་སྐུ་གསུམ་ཡེ་ནས་གྲུབ་པར་མ་རྟོགས་པར་རྒྱུ་འབྲས་རྩོལ་བས་
འགྲུབ་པའི་དུས་མི་སྲིད་པར་བསྟན་པའི་གྲངས་མདོའོ། །
དང་པོ་ནི། འདི་ལྟར་ཆོས་སྐུ་གཞི་གནས་ཀྱི་ཡེ་ཤེས་སྐུ་གསུམ་འདུ་འབྲལ་མེད་པའི་
གནས་ལུགས་ཏེ་སེམས་ཅན་ཐམས་ཅད་ལ་ཡེ་ནས་མེ་དང་ཚ་བ་ལྟར་ཁྱབ་ཅིང་གནས་
པ་དེ་ཤེས་རབ་ཆེན་པོས་སྐད་ཅིག་ཡུད་ཙམ་ལ་བཟུང་བའམ་རྟོགས་པར་གྱུར་པས་
རང་སྣང་རང་བཞིན་མེད་པས་གྲོལ་ཏེ་ཡུལ་དང་ཡུལ་ཅན་གཉིས་མེད་དུ་སྦྱོར་བ་ནི་
བདེ་བ་ཐམས་ཅད་ཀྱི་རོ་དུས་གཅིག་ལ་བསྟར་བས་སྦྱོར་བ་དག་པའི་མན་ངག་ཡིན་
ལ༑ དེ་ལྟར་རྟོགས་པའི་ཡེ་ཤེས་དེ་ཉིད་རྒྱུ་རྐྱེན་གྱིས་བསྐྱེད་པ་མིན་པར་རང་བྱུང་
འདུས་མ་བྱས་པའི་ཡེ་ཤེས་ཡིན་པས་འགྱུར་པའི་ཟུག་རྔུ་ཐམས་ཅད་དང་བྲལ་ཏེ་དགའ་
- 461 -



，
་་
-
-
-
ལེའུ་སུམ་ཅུ་པ།
བ་ཆེན་པོའི་ངོ་བོར་གྱུར་ཅིང་། དེ་ལས་སྐད་ཅིག་ཀྱང་འདའ་བ་མེད་པས་དམ་ཚིག་
ཆེན་པོ་ཞེས་བྱ་སྟེ་ཐེག་པ་འོག་མ་ལྟར་འདའ་ཉམས་དང་བྲལ་བའི་ཕྱིར་རོ། །མདོ་
བཅུ་ལས། དེ་བཞིན་སྦྱོར་བ་དག་གི་མན་ངག་ནི། །ཆོས་ཉིད་སྐད་ཅིག་གཉིས་མེད་
བཟུང་བས་ནི། །གཉིས་སུ་མེད་པའི་སྦྱོར་བ་ཆེན་པོ་ཡིན། །རྒྱུ་རྐྱེན་མེད་པས་བདེ་ཆེན་
དག་པ་སྟེ། །སྐྱེ་བ་མེད་པས་དམ་ཚིག་ཡིན་པར་བཤད། །ཅེས་སོ། །གཉིས་པ་ནི། དེ་
ལ་གནས་ལུགས་རང་བྱུང་གི་ཡེ་ཤེས་ཏེ་ཤེས་རབ་ཆེན་པོས་ཇི་བཞིན་དུ་རྟོགས་པའི་
ཐབས་ཀྱི་མཆོག་ནི་མཚན་ཉིད་དང་ལྡན་པའི་བླ་མ་དམ་པས་གསུང་གི་བརྡ་ཚིག་དང་
སྐུ་ཡི་གར་ཐབས་བསྐྱོད་པ་ཡིས། ཆོས་ཐམས་ཅད་རང་བཞིན་ཡེ་ཤེས་ཆེན་པོའི་ངོ་བོར་
གཉིས་སུ་མེད་པར་རྟོགས་པར་འགྱུར་བ་ནི། སྔོན་རིག་འཛིན་ཤྲཱི་སེང་ཧས་སྡིག་མཛུབ་
ནམ་མཁའ་ལ་གཏད་དེ་སློབ་དཔོན་སངས་རྒྱས་གཉིས་པ་ལ་ངོ་སྤྲོད་ཀྱི་མན་ངག་སྩལ་
བ་བཞིན་ནོ། །དེ་ལྟར་ཆོས་ཉིད་སྐྱེ་བ་མེད་པའི་དོན་ལ་བློ་སྦྱོར་ཞིང་གཉིས་མེད་དུ་
རྟོགས་པར་གྱུར་བ་ནི་དངོས་འཛིན་དང་བྲལ་བའི་གསང་བའི་མཆོད་པའམ་གཉིས་་
མེད་བྱང་ཆུབ་སེམས་ཀྱི་མཆོད་པ་ཕུལ་བ་ཡིན་ཏེ། དེ་ཉིད་ལས། ཤེས་རབ་ཡུལ་དེ་
རིག་པ་མངོན་གྱུར་ནས། །ཐབས་ཀྱི་གར་ཐབས་རིག་པ་བསྐྱེད་པ་ཡིས། །ཆོས་རྣམ་
མ་སྐྱེས་དག་དང་གཉིས་མེད་སྦྱོར། །སྐྱེ་བ་མེད་པའི་མཆོད་པ་ཕུལ་པ་ཡིན། །ཅེས་
གསུངས་སོ། །
གསུམ་པ་ནི། འདི་ལྟར་ཨ་ཏི་ཡོ་གའི་རྣལ་འབྱོར་བས་སྣང་སྲིད་ཀྱི་ཆོས་གང་ལ་ཡང་
ཆགས་ཞེན་གྱི་འཛིན་པ་མེད་པས་མི་བཟུང་བ་ཡིན་ལ། དེ་ལྟར་གང་ཡང་མི་བཟུང་བ་
ནི་ཡོངས་སུ་གཏོང་བ་ཆེན་པོ་ཡིན་པའི་རྒྱུ་མཚན་དེ་བས་ན་འོག་མའི་རྩོལ་བ་ལ་མི་་་
ལྟོས་པར་འཁོར་འདས་ཀྱི་མགྲོན་ལ་གཏོར་མ་བཏང་ཟིན་པ་ཡིན་པ་དང་། དེ་བཞིན་
དུ་ལུས་ཀྱི་ལས་སུ་བྱ་བ་གཞན་རྐང་བའི་བྲོ་གར་དང་ལག་པས་ཕྱག་རྒྱ་བསྒྱུར་བ་དང༌།
དཀྱིལ་འཁོར་བཞེངས་པ་དང་ལས་བཞིས་མེ་ཐབ་བརྩིགས་པ་ལ་སོགས་པ་ཐམས་་་
- 462 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཅད་རྩོལ་བ་མེད་པར་ལྷུན་གྱིས་གྲུབ་པའི་ཚུལ་དུ་རྫོགས་ཟིན་པས་ལས་དེ་རྣམས་་་་
གཞན་ནས་བསྒྲུབ་ཏུ་མེད་པར་གསུངས་ཏེ་དེས་ན་ལུས་ཀྱི་ལས་སུ་བྱ་བ་ཅི་ཡང་མེད་
པ་དང་། དེ་བཞིན་དུ་ཐུགས་རྣམ་པར་མི་རྟོག་པའི་ཡེ་ཤེས་ཀྱིས་བགེགས་ཀྱི་རྒྱལ་པོ་
གཟུང་འཛིན་རྣམ་རྟོག་གི་བདུད་བསལ་ནས་མཉམ་ཉིད་ཆོས་སྐུའི་ངང་དུ་གནས་པ་་
ལ་ལྷ་བསྒོམ་པ་ལ་སོགས་པ་ཡིད་ཏིང་ངེ་འཛིན་གྱི་འཕྲོ་འདུ་ཐམས་ཅད་རྫོགས་པ་དང་།
སྒྲ་ཚིག་ཐམས་ཅད་སྔགས་སུ་རྟོགས་པའམ་མ་གསུང་བརྗོད་དུ་མེད་པའི་ངང་ལ་མཉམ་
པར་བཞག་པ་ལ་མཐུ་བྱིན་བསམ་གྱིས་མི་ཁྱབ་པས་ངག་གི་ལས་སྔགས་ཚིག་རྣམས་་་
མ་བཟླས་ཡེ་ཟིན་དུ་རྫོགས་ཟིན་པ་དག་གོ །དེ་ལྟར་ཡང་མུ་ཏིག་ཕྲེང་བ་ལས། ཕྱག་
རྒྱ་ཆེན་པོ་མངོན་འདོད་པས། །སྟོང་གསུམ་ཐམས་ཅད་དཀྱིལ་འཁོར་ལ། །ཆར་དང་ཁུ་
རླུངས་ཆག་ཆག་བཏབ། །འགྲོ་བའི་ལམ་དམིགས་ཐིག་ཆེན་ཏེ། །རྐང་བའི་རྗེས་ནི་
རྡུལ་ཚན་རིས། །འགྲོ་བར་འདོད་པ་སྟངས་སྟབས་ཉིད། །ཡན་ལག་བསྐྱོད་པ་ཕྱག་རྒྱའོ། །
ཇི་ལྟར་སྨྲས་པ་སྔགས་ཀྱི་ཚིག །བསམ་པ་རྣམས་ནི་བསྐྱེད་རིམ་ཡིན། །ཡིད་ལ་འགྱུ་
བ་མཆོད་པ་ཉིད། །གཟུགས་སུ་སྣང་བ་ལྷ་ཡི་སྐུ། །སྒྲ་ཆེན་བརྗོད་པ་རོལ་མོ་ཉིད། །
ཅེས་པ་ལ་སོགས་པས་བསྟན་པ་དང་། མདོ་བཅུ་ལས། སྣང་སྲིད་རིག་པས་མི་འཛིན་
ཡོངས་སུ་གཏོང་། གཟུང་འཛིན་མེད་པའི་གཏོར་མ་ཡིན་པར་བཤད། །རྫོགས་ཆེན་རྩོལ་
བསྒྲུབ་འདས་པའི་ལམ་འདི་ཡིས། །མཚམས་ཀྱི་རྒྱལ་པོ་མི་རྟོག་ཡེ་ཤེས་ཀྱིས། །
བགེགས་ཀྱི་རྒྱལ་པོ་རང་གིས་རྟོག་བསལ་ནས། །བྱ་བ་མེད་པའི་ལས་ཀྱི་རྒྱལ་པོ་
འདི། །མི་རྟོག་ཏིང་འཛིན་མཉམ་བཞག་སྔགས་ཚིག་གོ །ཞེས་སོ། །
བཞི་བ་ནི། འདི་ལྟར་མཆོད་ཡུལ་ཀུན་ལས་ཁྱད་པར་དུ་འཕགས་པ་འཇིག་རྟེན་གསུམ་
གྱི་བླ་མ་དཀོན་མཆོག་གསུམ་ལ་མཆོད་པའི་ཡོ་བྱད་སྣ་ཚོགས་པས་སྲི་ཞུ་བྱེད་པ་དང་།
འགྲོ་བ་རྣམས་ལ་ཆོས་དང་ལོངས་སྤྱོད་ཀྱི་སྦྱིན་པ་གཏོང་བ་སྦྱིན་པ་ལས་བྱུང་བའི་་་་་
བསོད་ནམས་བྱ་བའི་དངོས་པོ་དང་། དེ་བཞིན་དུ་ཚུལ་ཁྲིམས་ལས་བྱུང་བའི་བསོད་
ནམས་བྱ་བའི་དངོས་པོ་དང་། བསྒོམས་པ་ལས་བྱུང་བའི་བསོད་ནམས་བྱ་བའི་དངོས་
- 463 -



ལེའུ་སུམ་ཅུ་པ།
པོ་གང་དང་གང་བྱས་པ་དེ་ཐམས་ཅད་ཀྱང་ཤེས་རབ་ཀྱིས་གང་ལའང་མ་ཆགས་པ་
དང་ཏིང་ངེ་འཛིན་གྱིས་ལྟ་བའི་ངང་ལས་མི་གཡོ་བའི་སྟོབས་མེད་ན། ཡུལ་ལ་དམིགས་
ཞེན་གྱིས་ཆགས་ཤིང་གཟུང་འཛིན་གྱི་རྟོག་པའི་གཡོ་བ་དང་བཅས་པས་མཆོད་སྦྱིན་
ལ་སོགས་པ་དེ་རྣམས་བྱས་ན། སླར་ཡང་རེ་དོགས་རྩོལ་སྒྲུབ་ཀྱི་མདུད་རྒྱ་དམ་པོ་ལས་
གྲོལ་དུ་མི་སྟེར་བའི་འཆིང་བ་ཆེན་པོར་འགྱུར་བས་ཆགས་མེད་རང་གྲོལ་གྱི་གནད་
ལ་མཁས་པར་གདམས་པའོ། །རུས་སྦལ་རྩ་རྒྱུད་ལས། མཆོད་དང་གཏོར་མ་ལ་
སོགས་པས། །རྡོ་རྗེའི་སེམས་ཀྱིས་མ་ཟིན་ན། །ཆེ་བའི་ང་རྒྱལ་ཆེན་པོ་ཡིས། །འཆིང་
བ་ཙམ་ལས་གྲོལ་མི་འགྱུར། །ཞེས་དང་། སྔ་མ་ལས། རྫོགས་ཆེན་ཕྲིན་ལས་བཙལ་
དུ་མེད་པ་ལ། །བླ་མ་གསུམ་མཆོད་འགྲོ་ལ་སྦྱིན་གཏོང་བ། །དེ་བཞིན་ཚོགས་གཉིས་
འདོད་པའི་བསོད་ནམས་ཀྱང་། །ཏིང་འཛིན་མ་ཆགས་མི་གཡོའི་སྟོབས་མེད་ན། །
ཡུལ་ལ་ཆགས་ཤིང་ཏིང་འཛིན་གཡོ་བ་ཡིས། །མཆོད་སྦྱིན་བྱས་ན་འཆིང་བ་ཆེན་པོར་
འགྱུར། །དེ་ཡང་ལས་ཀྱི་གོལ་སར་ང་ཡིས་བཤད། །ཅེས་གསུངས་པ་ལྟར་རོ། །
ལྔ་པ་ནི། དེ་ལྟར་ཆོས་ཐམས་ཅད་རིག་པ་སྐུ་གསུམ་གྱི་ངོ་བོར་ལྷུན་གྱིས་གྲུབ་པས་
བཙལ་དུ་མེད་པ་ལ་དེ་ལྟར་མ་རྟོགས་པར་གལ་ཏེ་རྩོལ་སྒྲུབ་ཀྱིས་བཙལ་བར་བྱས་ན་
འཆིང་བར་འགྱུར་བ་དེ་བས་ན། ལམ་དང་འབྲས་བུའི་ཆོས་ཐམས་ཅད་ཡེ་ནས་མ་
བཙལ་ལྷུན་གྱིས་གྲུབ་པའི་ཚུལ་དེ་སྟོན་པར་བྱེད་པའི་ལུང་འདི་ནི་གནས་ལུགས་དེ་
ཁོ་ན་ཉིད་མ་ནོར་བར་སྟོན་པར་བྱེད་པ་ཡིན་པ་ལ། ཚུལ་དེ་མ་ཤེས་པའམ་ཡིད་མ་ཆེས་
པར་བཙལ་དུ་མེད་པའི་དོན་དེ་ལ་རེ་དོགས་རྩོལ་སྒྲུབ་ཏུ་ཞེན་པའི་བློ་དེ་སྦྱར་བར་བྱས་
ནས་བཙལ་ཞིང་བསྒྲུབ་པར་བྱས་ན། གནས་ལུགས་མ་བཅོས་པའི་དོན་དེ་མི་མཐོང་
བར་སླར་ཡང་སྒྲིབ་པར་འགྱུར་ཏེ་རྟོག་པ་སྔ་ཕྱི་བརྗེ་བ་ཙམ་དུ་ཟད་པས་དཔེར་ན་སྤྲིན་
དཀར་ནག་གཉིས་ཀ་ནམ་མཁའི་སྒྲིབ་བྱེད་དུ་མཚུངས་པ་བཞིན་ནོ། །དེའི་རྒྱུ་མཚན་
ཡང་ཆོས་ཉིད་བྱ་རྩོལ་དང་བྲལ་བའི་དོན་གདོད་ནས་ལྷུན་གྱིས་གྲུབ་པ་དེ་ལྟར་ཡིན་་
- 464 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་དེ་ལ། གལ་ཏེ་ཆོས་ཉིད་རང་བྱུང་གི་ཡེ་ཤེས་དེ་ཉིད་བློ་རྣམ་རྟོག་གི་ཡུལ་དུ་བྱས་
ནས་རྩོལ་ཞིང་བསྒྲུབ་པར་བྱས་ན་ཡེ་ནས་ཆོས་ཉིད་འགྱུར་མེད་ཀྱི་ངོ་བོར་གནས་པ་
དེ་ལ་དེ་ལས་ལྷག་པའི་ཆོས་ཉིད་ཞིག་གསར་དུ་གྲུབ་པ་མེད་པའི་ཕྱིར་རོ། །ཚུལ་དེ་
ཉིད་མདོ་བཅུ་ལས། བཙལ་ན་འཆིང་བར་འགྱུར་བ་དེ་བས་ན། །ཐམས་ཅད་ཡོངས་
སུ་རྫོགས་པའི་ལུང་འདི་ལས། །བཙལ་དུ་མེད་པ་དེ་ལས་བཙལ་གྱུར་ན། །ཚི་ཆད་
པ་ཡི་ནད་དེས་སྒྲིབ་པར་འགྱུར། །བྱ་རྒྱ་མེད་པ་དེ་ལ་དེ་རྟོག་ན། །ཆོས་ཉིད་ལ་ནི་ཆོས་
ཉིད་གྲུབ་པ་མེད། །ཅེས་གསུངས་སོ། །
དེ་དག་གིས་ལྷུན་གྱིས་གྲུབ་པའི་ཐིག་ལེ་བསྟན་པར་གསུངས་ཏེ། དེ་ཡང་འཁོར་
འདས་ཀྱི་རྣམ་པ་གང་ཤར་ཐམས་ཅད་གཞི་རིག་པ་རང་བྱུང་གི་ཡེ་ཤེས་དེའི་རོལ་བ་
རང་ཤར་བ་ཡིན་པས་ཆོས་དབྱིངས་བདེ་བ་ཆེན་པོའི་ངང་དུ་ལྷུན་གྱིས་གྲུབ་ཅིང་སྤོང་
འགོག་སྦྱོང་བསྒྱུར་རྩོལ་སྒྲུབ་ཀྱི་སྤྲོས་པ་ཀུན་ལས་གྲོལ་བས་ན་ལྷུན་གྱིས་གྲུབ་པའི་
ཐིག་ལེའམ་ལྷུན་གནས་བདེ་ཆེན་རྫོགས་པའི་ཐིག་ལེ་ཞེས་གསུངས་ཏེ། འབྲས་བུའི་
ཀློང་ལས། དེ་ཡི་རོལ་བ་རྒྱན་རྫོགས་སྒྱུ་མ་ལྟར། །རྣམ་པ་ལྷུན་གྲུབ་རིགས་ཀྱི་ཁྱད་
པར་ཤར། །སྤོང་འགོགས་སྦྱོང་བསྒྱུར་རྩོལ་སྒྲུབ་ལས་གྲོལ་བས། །ལྷུན་གནས་བདེ་
ཆེན་རྫོགས་པའི་ཐིག་ལེའོ། །ཞེས་སོ། །
དེ་ལྟར་ན་ཐིག་ལེ་དྲུག་པོ་དེ་དག་གི་དོན་ཆོས་ཐམས་ཅད་ཀྱི་གནས་ལུགས་ཆོས་ཉིད་
བྱང་ཆུབ་སེམས་ཀྱི་རང་བཞིན་མ་བཅོས་པ་དེ་ཆོས་ཉིད་ཀྱི་ཐིག་ལེ་དང༌། ཆོས་ཉིད་
བྱང་ཆུབ་ཀྱི་སེམས་དེ་ཉིད་ཡོན་ཏན་ཐམས་ཅད་ཀྱི་འབྱུང་གནས་ཡིན་པའི་ཆ་ནས་་་་
དབྱིངས་ཀྱི་ཐིག་ལེ་དང་། དེ་ཉིད་སྤྲོས་པ་ཐམས་ཅད་དང་བྲལ་ཏེ་རྣམ་པར་དག་པའི་
ཆ་ནས་དབྱིངས་རྣམ་དག་གི་ཐིག་ལེ་སྟེ་གསུམ་གྱིས་ཤེས་བྱའི་གཤིས་ལུགས་བསྟན་
པ་དང་། ཆོས་ཉིད་དེ་མཁྱེན་པར་བྱེད་པ་པོ་གཞན་མེད་པར་རིག་པ་རང་གསལ་གྱི་
ཚུལ་དུ་མཁྱེན་པའི་ཆ་ནས་ཡེ་ཤེས་ཀྱི་ཐིག་ལེ་སྟེ་དེས་སེམས་ཉིད་ཀྱི་ངོ་བོ་བསྟན་པ་
དང༌། ཡེ་ཤེས་དེ་ཉིད་དགག་སྒྲུབ་སྤང་བླང་ལ་སོགས་པའི་ཕྱོགས་རིས་ཐམས་ཅད་
- 465 -



ལེའུ་སུམ་ཅུ་པ།
ལས་གྲོལ་བའི་ཆ་ནས་ཀུན་ཏུ་བཟང་པོའི་ཐིག་ལེ་དང་། དེ་ཉིད་ལ་ཆེ་བའི་ཡོན་ཏན་
ཐམས་ཅད་མ་བཙལ་ལྷུན་གྱིས་གྲུབ་པས་ལྷུན་གྲུབ་ཀྱི་ཐིག་ལེ་སྟེ། དེ་གཉིས་ཀྱིས་
དབྱིངས་ཡེ་གཉིས་སུ་མེད་པ་དེའི་ཡོན་ཏན་ཉིད་བསྟན་པར་གསུངས་ཏེ། དེ་ལས། མ་
བཅོས་པ་ལས་ཡོན་ཏན་མཐའ་དག་རྫོགས། །ཤར་ཚད་དོན་དང་བཅས་ཏེ་ཡེ་ནས་
དག །དེ་མཁྱེན་རང་གསལ་དེ་ལ་ཕྱོགས་རིས་གྲོལ། །མ་བཙལ་གདོད་ནས་རྫོགས་
པའི་བླ་དྭགས་ཡིན། །གསུམ་གྱིས་གཤིས་བསྟན་གཅིག་གི་ངོ་བོ་བསྟན། །གཉིས་
ཀྱིས་ཡོན་ཏན་ཁྱད་པར་དམ་པ་བསྟན། །ཅེས་སོ། །
ཐིག་ལེ་ཕྱི་མ་འདི་གཞི་ལ་སྦྱར་བའི་སྐབས་སུ་ཀུན་གཞི་རྣམ་པ་གསུམ་དུ་བསྟན་ཏེ།
གནས་པ་གཞི་ཡི་ཀུན་གཞི་དང་། །སྦྱོར་བ་དོན་གྱི་ཀུན་གཞི་དང་། །ལྡོག་པ་དུས་ཀྱི་
ཀུན་གཞི་གསུམ་ལས། དང་པོ་ལ། དཀྱིལ་འཁོར་དགོད་དུ་མེད་པ། རིམ་པ་བསྒྱུར་
དུ་མེད་པ། མཆོད་པ་བསྔོ་རུ་མེད་པ། ཚོགས་ལ་བསགས་དུ་མེད་པ། སྨོན་ལམ་བསྔོ་
རུ་མེད་པ། བདུད་རྩི་སྦྱང་དུ་མེད་པ། ལྷ་ལ་བསྒོམ་དུ་མེད་པ། སྡིག་པ་བཤགས་
སུ་མེད་པ། ཐང་སྐུ་དགྲམ་དུ་མེད་པ། དངོས་གྲུབ་བསྒྲུབ་ཏུ་མེད་པ། ཐམས་ཅད་མཉམ་
ཉིད་དུ་རྫོགས་ཚུལ་དང་། བཅུ་གཅིག་ཡོད་པ་ལས། སྔ་མ་གཉིས་ནི་ཐོག་མའི་ཚིག་
རྐང་བཞི་བཞག་ནས་དེ་འོག་མཉམ་པས་རིམ་པར་བཀོད་པ་མེད་ཅེས་པའི་ཚིག་རྐང་
གཅིག་ལ་དབྱེ་བར་གསུངས་ཤིང་། དེ་འོག་གཅིག་ནི་དེ་རྗེས་ཀྱི་ཚིག་རྐང་གཅིག་དང་།
ཚོགས་ལ་བསགས་ཏུ་མེད་པ་ནི་དེ་ནས་རིམ་པར་ཚིག་རྐང་གཉིས་དང་། སྨོན་ལམ་
བསྔོ་རུ་མེད་པ་དང་། བདུད་རྩི་སྦྱང་དུ་མེད་པ་གཉིས་ཚིག་རྐང་རེ་རེས་བསྟན་པ་དང་།
ལྷ་ལ་བསྒོམ་དུ་མེད་པ་ཚིག་རྐང་གཉིས་དང་། གཞན་བཞི་ནི་ཚིག་རྐང་རེ་རེ་ལ་རིམ་
བཞིན་སྦྱར་བ་དང་། དོན་གྱི་ཀུན་གཞི་ལ། དུས་གསུམ་ཆོས་ཉིད་དང་སྦྱོར་བ་དང་།
ཤེས་རབ་ཀྱི་དམ་ཚིག་སྦྱོར་བ་དང་། ཐབས་ཀྱིས་གཉིས་མེད་དུ་སྦྱོར་བ་གསུམ་ལས།
དང་པོ་ནི་སྔར་གྱི་ཐོག་མའི་ཚིག་རྐང་བཞིས་བསྟན་པ་དང་། ཕྱི་མ་གཉིས་ནི་བཅུ་གཅིག་
- 466 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པའི་འོག་གི་ཚིག་རྐང་གཉིས་རེར་རིམ་པར་སྦྱར་རོ། །ལྡོག་པའི་ཀུན་གཞི་ལ། གཏོར་
མ་གཏང་དུ་མེད་པ། ཕྲིན་ལས་བཙལ་དུ་མེད་པ། མཚམས་ལ་བཅད་དུ་མེད་པ། བཟླས་
བརྗོད་བྱ་རྒྱུ་མེད་པ། ལྟ་བས་ཟིན་མ་ཟིན་གྱི་ཁྱད་པར། རྟོགས་པ་ལུང་གི་མན་ངག་
ཆོས་ཉིད་འགྱུར་བ་མེད་པ་དང་བདུན་ལས། དང་པོ་བཞི་ནི་ཚིག་རྐང་བཞི་ལ་རིམ་
པར་སྦྱར་ལ། དེ་ནས་ཚིག་རྐང་བཞིས་འཕྲིན་ལས་བཙལ་དུ་མེད་པ་དང་། དེ་འོག་
བཞིས་རྟོགས་པ་ལུང་གི་མན་ངག་བསྟན་ལ། བཞི་ཚན་གཅིག་གིས་འགྱུར་བ་མེད་
པའི་གཞི་བསྟན་པ་ནི་སྔར་ཐུགས་རྗེའི་སྐབས་སུ་བཞག་པ་དེ་འདིར་བླང་བར་གསུངས་
དེ་ཡང་སྔར་བཞི་བཞག་ཐོག་མཐའ་བཞི་བཞི་ཡིན་གསུངས་ཀྱང་དོན་དུ་ཚིག་རྐང་
བརྒྱད་ཡོད་པས་ཅུང་མི་འགྲིགས་ལ། སྐབས་འདིར་ཐུགས་རྗེ་གཞིར་བཞག་འདིར་
རུ་བླང་། ཞེས་ཡོད་པས་དེ་ལྟར་ན་གཞི་སྟོན་བྱེད་ཀྱི་ཚིག་རྐང་བརྒྱད་པོ་དེ་འདི་རུ་
བླང་ཞེས་པའི་དོན་དུ་གོ་ན་བདེ་ཡང་དཔྱད་པར་བྱའོ། །དེ་ལྟར་ཡང་དཀའ་འགྲེལ་
ལས། ཀུན་གཞི་རྣམ་པ་གསུམ་དུ་བསྟན། །གནས་པ་གཞི་ཡི་ཀུན་གཞི་དང་། །སྦྱོར་
བ་དོན་གྱི་ཀུན་གཞི་དང༌། །ལྡོག་པ་དུས་ཀྱི་ཀུན་གཞིའོ། །གནས་པ་གཞི་ལ་བཅུ་གཅིག་
ཏེ། །དཀྱིལ་འཁོར་དགོད་དུ་མེད་པ་དང་། །རིམ་པ་བསྒྱུར་དུ་མེད་པ་དང་། །མཆོད་
པ་བསྔོ་རུ་མེད་པ་དང་། །ཚོགས་ལ་བསགས་ཏུ་མེད་པ་དང་། །སྨོན་ལམ་བསྔོ་རུ་མེད་
པ་དང་། །བདུད་རྩི་སྦྱང་དུ་མེད་པ་དང་། །ལྷ་ལ་བསྒོམ་དུ་མེད་པ་དང་། །སྡིག་པ་
བཤག་ཏུ་མེད་པ་དང་། །ཐང་སྐུ་དགྲམ་དུ་མེད་པ་དང་། །དངོས་གྲུབ་བསྒྲུབ་ཏུ་མེད་
པ་དང་། །ཐམས་ཅད་མཉམ་ཉིད་རྫོགས་པའོ། །འདིས་ནི་བཅུ་ལ་རྣམ་པར་བརྒྱན། །
དང་པོ་གཉིས་ནི་གཅིག་ལ་དབྱེ། །དེ་འོག་གཅིག་ནི་དེ་ནས་གཉིས། །དེ་ནས་གཉིས་
ཏེ་རེ་རེ་ལ། །ཡང་ནི་གཉིས་ཏེ་རེ་རེ་ལ། །རིམ་གྱིས་སྦྱར་ལ་བཤད་པར་བྱ། །སྦྱོར་
བའི་གཞི་ལ་གསུམ་དུ་བཤད། །དུས་གསུམ་ཆོས་ཉིད་སྦྱོར་བ་དང་། །ཤེས་རབ་དམ་
ཚིག་སྦྱོར་བ་དང་། །ཐབས་ཀྱིས་གཉིས་མེད་སྦྱོར་བའོ། །དུས་གསུམ་ཆོས་ཉིད་ཐོག་
- 467 -



ལེའུ་སོ་གཅིག་པ།
མའི་བཞི། །གནས་པ་གཞི་ཡི་གོང་ནས་བསླང་། །སྦྱོར་བ་གཉིས་པ་བཅུ་གཅིག་འོག །
གཉིས་གཉིས་དག་ལ་སྦྱར་ཏེ་བཤད། །ལྡོག་པའི་ཀུན་གཞི་བདུན་དུ་བཤད། །གཏོར་
མ་གཏང་དུ་མེད་པ་དང་། །འཕྲིན་ལས་བཙལ་དུ་མེད་པ་དང་། །མཚམས་ལ་བཅད་
དུ་མེད་པ་དང་། །བཟླས་བརྗོད་བྱ་རུ་མེད་པ་དང་། །བལྟ་བས་ཟིན་མ་ཟིན་གྱི་ཁྱད། །
རྟོགས་པ་ལུང་གི་མན་ངག་དང་། །ཆོས་ཉིད་འགྱུར་བ་མེད་པའི་གཞི། །གཞི་ལ་བཞིར་
བསྟན་གཅིག་ལ་བཞི། །དེ་ནི་གཅིག་ལ་བཞི་བསྟན་གཅིག །ཐུགས་རྗེ་གཞིར་བཞག་
འདི་རུ་བླང་། །ཞེས་པས་བསྟན་ཏོ། །དེ་ལྟར་མཆོག་གསང་རྨད་དུ་བྱུང་བའི་མདོ་ཆིང་
ལྔ་བཅུ་རྩ་དྲུག་གིས་ཤིན་ཏུ་དཀའ་བའི་གནས་བསྟན་པ། མི་ནུབ་རྒྱལ་མཚན་གྱི་ལེའུ་
མདོ་རྒྱུད་ཀུན་ཀྱི་རྩ་བ། ཐེག་པ་ཀུན་གྱི་ཡང་རྩེ། མན་ངག་ཀུན་གྱི་བདུད་རྩི་ཆེན་པོ་
བསྟན་ཟིན་ཏོ། །ལེའུ་འདི་ནི་འཕགས་པའི་སྤྱོད་ཡུལ་ཤིན་ཏུ་རྟོགས་དཀའ་བའི་གནས་
བསྟན་པའོ། །ཁོ་བོས་ནི་མཆོག་གསང་གོང་མ་ཨ་ཏི་སྙིང་པོའི་དོན་བླ་མ་དམ་པའི་དྲིན་
གྱིས་མཐོང་ནས་ལེགས་པར་བཀོད་པ་ཡིན་ནོ། །དེ་ལྟར་རྒྱུ་འབྲས་ལས་འདས་པའི་
མདོ་ལུང་བཅུ་དགོས་པ་དང་བཅས་པས། སེམས་ཉིད་འཕོ་འགྱུར་གྲུབ་བསལ་མེད་
པ་ནམ་མཁའི་དབྱིངས་ཀྱི་རང་བཞིན་ལྟ་བུར་བཤད་པའོ། །ཞེས་པ་འདི་དག་ནི་ཀུན་
མཁྱེན་བླ་མའི་བསྡུས་དོན་གྱི་ནང་གསལ་ལྟར་བཀོད་པའོ། །ལེའུའི་མཚན་ནི། བྱང་
ཆུབ་ཀྱི་སེམས་ཀུན་བྱེད་རྒྱལ་པོ་ལས་རྡོ་རྗེ་སེམས་དཔའི་རང་བཞིན་མི་ནུབ་པའི་
རྒྱལ་མཚན་གྱི་ལེའུ་སྟེ་སུམ་ཅུ་བའི་འགྲེལ་བའོ།། །།
དོན་གསུམ་པ་མ་བཙལ་རྫོགས་པའི་ལེའུ་བཅུ་ལས། དང་པོ་སེམས་ཉིད་ཀུན་བྱེད་
བྱར་མེད་ཡེ་ནས་དག་པའི་དབྱིངས་ལ་མ་བྱས་ལྷུན་གྱིས་གྲུབ་པའི་ལེའུ་སོ་གཅིག་པ་
ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་སེམས་ཉིད་རྡོ་རྗེ་
སེམས་དཔའི་རང་བཞིན་ནམ་མཁའ་ལྟ་བུར་ཡེ་ནས་འཕོ་འགྱུར་དང་བྲལ་བར་བཞུགས་
པ་ལ་ཆེ་བའི་ཡོན་ཏན་ཐམས་ཅད་འཆར་ནུབ་མེད་པར་ལྷུན་གྱིས་གྲུབ་པས་རྒྱུ་འབྲས་
- 468 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རྩོལ་སྒྲུབ་ལས་འདས་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་་་་
དེས་ཀུན་བྱེད་བྱང་ཆུབ་སེམས་ཀྱི་རང་བཞིན་བྱ་རྩོལཾ་གང་ཡང་མེད་པར་ཡེ་སྟོང་འདུས་
མ་བྱས་པའི་རང་བཞིན་ཡིན་ཞིང་། དེའི་རྩལ་ལས་ཤར་བའི་འཁོར་འདས་ཀྱི་ཆོས་
སྣ་ཚོགས་སུ་སྣང་བ་འདི་དག་ཐམས་ཅད་ཀྱང་། འདི་ལྟར་སྣང་བའི་དུས་ཉིད་ནས་
དོན་ལ་སྙིང་པོ་བྱང་ཆུབ་ཀྱི་སེམས་ལས་སྐད་ཅིག་ཀྱང་གཡོ་བ་མེད་པར་དེ་ཉིད་ཀྱི་ངང་
དུ་ཡེ་ནས་རྫོགས་པ་ཡིན་ཕྱིར་ལྟ་སྒོམ་སྤྱོད་འབྲས་བཞི་ཡང་མ་བཙལ་ལྷུན་གྱིས་གྲུབ་
པས་ད་གཟོད་འབད་རྩོལ་གང་ཡང་མི་དགོས་པ་ཡི་ཚུལ་འདི་གསུངས་སོ། །ཞེས་
པའོ། །གཉིས་པ་ལ་བཞི་སྟེ། གཉིས་མེད་སྤྲོས་བྲལ་གྱི་ལྟ་བ། མ་བཅོས་བློ་ །
འདས་ཀྱི་སྒོམ་པ། བླང་དོར་རྩོལ་མེད་ཀྱི་སྤྱོད་པ། མ་བཙལ་ལྷུན་གྲུབ་ཀྱི་འབྲས་
བུའོ། །དང་པོ་ནི། ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་འཁོར་འདས་ཀྱི་
ཆོས་སྣ་ཚོགས་སུ་སྣང་བ་འདི་ཀུན་གྱི་རང་བཞིན་ཆོས་ཉིད་སྐྱེ་བ་མེད་པ་གནས་ལུགས་
དེ་ཁོ་ན་ཉིད་ཀྱི་ངང་ན་ཐ་དད་དུ་གྲུབ་པ་མེད་པས་མི་གཉིས་ཞིང་དབྱེར་མེད་དུ་གྲུབ་
ལ༑ འོན་ཀྱང་གང་ལས་སྣང་བའི་གཞི་ཆོས་ཀྱི་དབྱིངས་སམ་སྙིང་པོ་བྱང་ཆུབ་ཀྱི་སེམས་
ཉིད་ནི་གྲུབ་པར་འགྱུར་རོ་སྙམ་ན། དེ་ཡང་བརྟགས་ཤིང་དཔྱད་ན་དམིགས་པའི་ཡུལ་
དུ་ཆ་ཤས་ཕྲ་བ་ཉིད་དུའང་གྲུབ་པ་མེད་པས་ཡོད་མེད་རྟག་ཆད་ལ་སོགས་པའི་སྤྲོས་
པ་ཐམས་ཅད་དང་བྲལ་བར་རྟོགས་པ་ནི་ཨ་ཏི་རྫོགས་པ་ཆེན་པོའི་དམིགས་བསཾམ་
སྤྲོས་པ་ཀུན་ལས་འདས་པའི་ལྟ་བ་སྟེ། མདོ་བཅུ་ལས། སྣང་བའི་ཆོས་ནི་སྣ་ཚོགས་
ཏེ༑ ༑ཆོས་ཉིད་དག་ལ་མི་གཉིས་ཀྱང་། །སྙིང་པོ་བྱང་ཆུབ་ཆེས་གཞིག་པས། །མཚོན་
དུ་མེད་དེ་སྤྲོས་དང་བྲལ། །ཞེས་གསུངས་པ་ལྟར་རོ། །
གཉིས་པ་ནི། གོང་དུ་ཇི་སྐད་བཤད་པ་དེ་ལྟ་བུའི་ལྟ་བ་ཡེ་གྲོལ་ཆེན་པོ་དམིགས་
མཚན་སྤྲོས་པ་ཐམས་ཅད་དང་བྲལ་བའི་དོན་མངོན་དུ་མཐོང་བ་ན། མཚན་འཛིན་
རྟོག་པའི་དྲྭ་བ་ཐམས་ཅད་ཡུལ་མེད་དུ་དེངས་ནས། དམིགས་གཏད་གང་ཡང་མེད་
པས་ཚུལ་འདི་ནི་གནས་ལུགས་ཇི་བཞིན་པའོ། །ཞེས་ཆོས་ཉིད་མ་བཅོས་པའི་ངང་
- 469 -



ལེའུ་སོ་གཅིག་པ།
དུ་བསྒོམ་པར་བྱེད་པ་སོགས་རྣམ་པར་རྟོག་པའི་བློ་ཡིས་ཅིར་ཡང་མི་འཛིན་པས་གང་
དུའང་རྣམ་པར་མི་རྟོག་ཀྱང་། དེ་ལྟ་བུའི་རྣལ་འབྱོར་བ་དེ་ལ་གང་སྣང་ཅི་སྤྱོད་ཐམས་
ཅད་ཆོས་ཉིད་ཀྱི་རོལ་བར་ཤར་བས་མ་བཅོས་བློ་འདས་ཆེན་པོའི་སྒོམ་པ་ལ་ངང་གིས་
གནས་པ་ཡིན་ཏེ། གཏིང་རྫོགས་ལས། ཡེ་ཤེས་ལྟ་བུའི་ཤུགས་ལས་བྱུང་བས་ན། །
རྣལ་འབྱོར་དམིགས་པའི་ཤེས་པས་མི་བསྒོམ་སྟེ། །རྟོག་པས་རང་སེམས་མ་སྐྱེས་ཡེ་
ཤེས་ཕྱིར། །རྣལ་འབྱོར་ཆེད་དུ་བསྒོམ་པ་བསྟེན་མི་དགོས། །སེམས་དཔའ་འདུས་
པའི་སྙིང་པོ་ང་ཡང་ཉོན། །ཡུལ་གྱི་སྣང་བ་སྤྱོད་ཡུལ་མ་གྲུབ་ཕྱིར། །ནམ་མཁའ་ལྟ་
བུའི་ཡེ་ཤེས་རང་ཤར་བས། །རང་སེམས་ཆོས་སྐུའི་ངང་དུ་དོན་རྟོགས་པས། །རྣལ་
འབྱོར་ཅི་ཡང་ཡིད་ལ་མི་བསྒོམ་ན། །ཡང་དག་ལྟ་བའི་དོན་དང་མཐུན་པ་འགྲུབ། །
ཅེས་གསུངས་པ་ལྟར་རོ། །
གསུམ་པ་ནི། ཕྱི་ནང་སྣོད་བཅུད་ཀྱི་རོལ་བ་སྣ་ཚོགས་སུ་སྣང་བ་འདི་དག་ཐམས་ཅད་
དོན་ལ་རང་བྱུང་ཡེ་ཤེས་ཆེན་པོ་རིག་པ་བྱང་ཆུབ་སེམས་ཀྱི་ཀློང་ལས་རྩལ་སྣང་་་་་
འགགས་མེད་ཀྱི་རྣམ་པར་འདི་ལྟར་སྣང་བར་མཛད་པ་ལས། ཆོས་འདི་དག་ཐམས་
ཅད་བཟང་ངན་བླང་དོར་མེད་པར་ཡེ་ནས་རང་བཞིན་གྱིས་རྣམ་པར་དག་པ་མཉམ་
ཉིད་ཀུན་ཏུ་བཟང་པོའི་སྐུ་གསུངས་ཐུགས་རྡོ་རྗེ་གསུམ་གྱི་ངང་དུ་རྫོགས་ཟིན་པ་ཡིན་
པས་ན་བླང་དོར་རྩོལ་སྒྲུབ་དང་བྲལ་བའི་དོན་ལ་རེ་དོགས་རྩོལ་བའི་ནད་སྤངས་ཏེ་
གུ་ཡང་བློ་བདེའི་ངང་དུ་གནས་པ་འདི་ནི་རྫོགས་པ་ཆེན་པོའི་བྱར་མེད་ཤུགས་འབྱུང་
གི་སྤྱོད་པ་ཡིན་ཏེ། བང་མཛོད་འཕྲུལ་ལྡེ་ལས། བཅོས་པའི་སྤྱོད་པ་མ་ཡིན་པ། །སྟོབས་
ལྡན་ཤུགས་ལས་བྱུང་བ་ཡི། །དགག་བྱ་མེད་པའི་སྤྱོད་པ་སྤྱད། །རེ་དོགས་བཅས་
པའི་སེམས་བྲལ་བས། །བླང་དོར་མེད་པར་ཀུན་སྤྱད་ན། །སྤྱོད་པ་གླང་ཆེན་ཆུར་
ཞུགས་ཡིན། །ཅི་ལྟར་ནམ་མཁའི་མདུང་བསྐོར་བཞིན། །དཔེ་གསུམ་དོན་དང་མཐུན་
སྤྱད་ན། །ཀུན་ཏུ་བཟང་པོའི་སྤྱོད་པ་ཡིན། །མཉམ་ཉིད་ངང་ནས་མི་གཡོ་ཞིང་། །ལུས་
-470 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ངག་ཡིད་གསུམ་རྩོལ་སྤངས་པ། །ཤིན་ཏུ་རྣལ་འབྱོར་སྤྱོད་པ་ཡིན། །ཞེས་པ་ལྟར་རོ། །
བཞི་བ་ནི། འདི་ལྟར་ཐེག་པ་འོག་མ་ལྟར་རྩོལ་སྒྲུབ་ཀྱི་སྒོ་ནས་འབྲས་བུ་ཞིག་གཟོད་
ཐོབ་པར་བྱེད་དགོས་པ་ལྟ་བུ་མིན་པར་མ་བཙལ་ཡེ་གྲུབ་ཀྱི་འབྲས་བུ་ཆེན་པོ་ནི་རིག་
པ་རང་བྱུང་གི་ཡེ་ཤེས་ཉིད་རྒྱལ་བ་སྐུ་གསུམ་གྱི་ངོ་བོར་གདོད་ནས་སངས་རྒྱས་པའི་
རང་བཞིན་དུ་ལྷུན་གྱིས་གྲུབ་ཅིང་བསལ་བཞག་དང་བྲལ་བར་གནས་པས་ན། ད་
གསར་དུ་འབྲས་བུ་ཞིག་རེ་དོགས་རྩོལ་བསྒྲུབ་ཀྱིས་བཙལ་མི་དགོས་པ་དེས་ན་མ་་་་
བཅོས་གཉུག་མའི་ངང་དུ་བཅོས་བསྒྱུར་གང་ཡང་མི་བྱེད་པར་རང་བབས་སུ་བཞག་
པ་ནི་ལྷུན་གྲུབ་རེ་དོགས་དང་བྲལ་བའི་འབྲས་བུ་ཡིན་ཏེ། བང་མཛོད་འཕྲུལ་ལྡེ་ལས།
རྫོགས་ཆེན་ཨ་ཏི་ཡོ་ག་ནི། །རྣལ་འབྱོར་དུས་ལ་མི་ལྟོས་ཏེ། །ཇི་བཞིན་པ་ཡི་ཆོས་
ཉིད་ལ། །མ་བཅོས་པ་ཡི་བློ་བཞག་སྟེ། །ཤེས་པ་སོ་མ་མ་བཅོས་པར། །འབྲས་བུ་རང་
བཞག་སྐུ་གསུང་ཐུགས། །ཞེས་སོ། །ཚིག་ཕྱི་མ་བཞི་བོ་འདི་ཡི་དོན། མདོ་བཅུ་ལས།
མ་བཅོས་པ་ཡི་ཆོས་ཉིད་དུ། །ཇི་བཞིན་པ་ཞེས་མི་རྟོག་ཀྱང་། །སྣ་ཚོགས་རྣམ་པར་
སྣང་མཛད་ལ། །བླང་དོར་མེད་པས་ཀུན་ཏུ་བཟང་། །ཡེ་ནས་རྩོལ་བསྒྲུབ་འདས་པས་
ན༑ ༑བྱས་ཟིན་རྩོལ་བའི་ནད་སྤངས་ཏེ། །ལྷུན་གྱིས་གནས་པས་བཞག་པ་ཡིན། །
ཞེས་གསུངས་སོ། །
དེ་ལྟར་རྡོ་རྗེའི་ཚིག་དྲུག་པོ་འདི་ཉིད་མདོ་བཅུ་ལས་མན་ངག་བརྒྱད་ཀྱི་ནང་ཚན་སྤྱོད་
པ་བླང་དོར་མེད་པའི་དོན་དུ་འགྲེལ་ལ། སྤྲུལ་སྐུ་དགའ་རབ་དཔའ་བོའི་སྤྱོད་པ་ཉིད་
ཟླ་དང་མཉམ་པའི་དཀའ་འགྲེལ་ལས། ཚིག་རྐང་དང་པོས་ལྟ་བ། གཉིས་པས་སྒོམ་
པ༑ གསུམ་པས་སྤྱོད་པ། བཞི་བས་འབྲས་བུ། ལྔ་བས་ཐུགས་རྗེ། དྲུག་པས་གཞི་
ལྷུན་གྱིས་གྲུབ་པའི་ཚུལ་རྣམས་གསུངས་པ་སོགས་འགྲེལ་ཚུལ་གཞན་དུ་ཡོད་མོད།
འདིར་ཀུན་མཁྱེན་བླ་མའི་བསྡུས་དོན་ལྟར་བྱས་པ་སྟེ། འོན་ཀྱང་གང་ལྟར་འགྲེལ་ཡང་
དགོངས་གནད་གཅིག་ཏུ་འབབ་པ་ལས་འགལ་བ་གང་ཡང་མེད་དེ་བརྗོད་བྱ་དོན་གྱི་
ངོས་ནས་གཞལ་ན་ཆོས་ཐམས་ཅད་བྱང་ཆུབ་ཀྱི་སེམས་གཅིག་གི་ངོ་བོ་ཡིན་པས་དེ་
-471 -



ལེའུ་སོ་གཉིས་པ།
ལ་ལྡོག་ཆས་ཇི་ལྟར་བརྗོད་ཀྱང་མི་འགལ་ལ་བརྗོད་བྱེད་ཀྱི་ཚིག་གི་ཆ་ནས་རྒྱལ་བའི་
བཀའ་ནི་གང་ཟག་ཕལ་བའི་ཚིག་དང་མ་འདྲེ་བར་ཤིན་ཏུ་རྒྱ་ཆེ་ཞིང་དགོངས་པའི་་་་
གཏིང་ཟབ་པས་རྣམ་པ་དུ་མར་འདྲེན་དུ་ཡོད་པར་གསུངས་པའི་ཕྱིར་རོ། ལེའུ་མཚན་
ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་རྡོ་རྗེ་ཚིག་དྲུག་གི་ལེའུ་སྟེ་སུམ་ཅུ་རྩ་
གཅིག་པའི་འགྲེལ་བའོ།། །། ་
དོན་གཉིས་པ་གང་སྣང་སེམས་ཉིད་དུ་གཅིག་པས་སྤང་བླང་རྒྱུ་འབྲས་ཀྱིས་བྱ་མི་
དགོས་པར་ཆོས་སྐུ་ད་ལྟར་ལྷུན་གྲུབ་ཏུ་གནས་པའི་ལེའུ་སོ་གཉིས་པ་ལ་གཉིས་ཏེ། །
བསྟན་པ་དང་། བཤད་པའོ། །དང་པོ་ནི། རྡོ་རྗེ་ཚིག་དྲུག་གི་ལེའུ་བྱ་རྩོལ་མེད་པར་
ཡེ་རྫོགས་ལྷུན་གྲུབ་ཀྱི་ཚུལ་བསྟན་པའི་རྗེས་དེ་ནས་བྱང་ཆུབ་ཀྱི་སེམས་ཀུན་བྱེད་་་་
རྒྱལ་པོ་དེས། རང་སྣང་འཁོར་གྱི་དང་པོ་བཀའ་ཡི་སྡུད་པོར་སྣང་བ་སེམས་དཔའ་
རྡོ་རྗེ་ཉིད་ལ་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་བྱང་ཆུབ་སེམས་
ཀྱི་རང་བཞིན་ཆོས་ཉིད་དེ་བཞིན་ཉིད་ཀྱི་ཀློང་དུ་གདོད་ནས་ཡེ་གྲོལ་ཆེན་པོ་བློ་འདས་
སྤྲོས་པ་དང་བྲལ་བ་དམིགས་མེད་མཉམ་པ་ཉིད་དུ་སངས་རྒྱས་ཟིན་པས། རྩོལ་སྒྲུབ་
གང་ཡང་མ་བྱས་ཀྱང་དོན་དམ་སྐྱེ་བ་མེད་པའི་གནས་ལུགས་ཆོས་སྐུ་རང་གནས་ཀྱི་
དགོངས་པ་ལ་ཉམས་པ་དང་བསྒྲིབ་པར་གྱུར་པ་སོགས་ཅི་ཡང་མེད་པར་ཡེ་ནས་ལྷུན་
གྲུབ་བསལ་བཞག་དང་བྲལ་བའི་ཚུལ་དུ་གནས་པས། རྒྱུ་མཚན་དེས་ན་མ་བཅོས་
མཉམ་པ་ཆེན་པོའི་ངང་ལ་རང་བབ་ཏུ་བཞག་པ་ལས་དགག་སྒྲུབ་ཀྱི་ངལ་བ་གང་ཡང་
མི་དགོས་པར་སྟོན་པའི་ལུང་ངེས་དོན་བླ་ན་མེད་པ་རྗོད་བྱེད་ཚིག་བཞིའི་རང་བཞིན་་་་
ཅན་གྱི་ལེའུ་འདི་གསུངས་སོ། །གཉིས་པ་ལ་གསུམ་སྟེ། ཅིར་སྣང་ཆོས་ཉིད་ཀྱི་རང་
བཞིན་དུ་བསྟན་པ། སྣང་དུས་འཛིན་མེད་གསལ་སྟོང་དུ་བཞག་པ། དེ་ཉིད་མི་རྟོག་
ཆོས་སྐུར་བསྟན་པའོ། །དང་པོ་ནི། ཀྱེ་སེམས་དཔའ་ཆེན་པོ་འདི་ལྟར་ཕྱི་ནང་སྣོད་
བཅུད་ཀྱིས་བསྡུས་པའི་ཆོས་དོན་དུ་སྣང་བ་འདི་རྣམས་ལ། ཡུལ་ཅན་སོ་སོར་རང་
- 472 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རིག་པའི་ཡེ་ཤེས་གང་གིས་བརྟགས་པར་བྱས་ན། ཇི་ལྟར་སྣང་བའི་དངོས་པོ་འདི་
དག་ཐམས་ཅད་སྣང་བ་ལྟར་དོན་ལ་གྲུབ་པ་གང་ཡང་མེད་པར་ཆོས་ཉིད་དེ་བཞིན་་་་
ཉིད་ཀྱི་ཀློང་དུ་སྐྱེ་མེད་སྤྲོས་པ་དང་བྲལ་བ་ཆོས་སྐུ་ཐིག་ལེ་ཉག་ཅིག་ཏུ་འུབ་ཆུབ་ཅིང་
དགག་སྒྲུབ་སྤངས་བླང་དང་བྲལ་བ་ཡིན་ཏེ། ནམ་མཁའ་དང་མཉམ་པ་ཡི་གེ་མེད་
པའི་རྒྱུད་ལས། སྐྱེ་བ་མེད་ལས་ཐམས་ཅད་སྐྱེས། །སྐྱེས་ཙམ་ཉིད་ན་ངོ་བོས་སྟོང་། །
དེ་ཉིད་སྐྱེ་མེད་སྙིང་པོ་ཡིན། །གདོད་ནས་མ་སྐྱེས་ཚིག་ལས་འདས། །སྤྲོས་བྲལ་བརྗོད་
མེད་ཁོ་ན་ཉིད། །མཐའ་བྲལ་གཉིས་མེད་དོན་དམ་ཀློང་། །དགག་བྱ་བསྒྲུབ་བྱ་རྣམ་
པར་དག ཅེས་གསུངས་སོ། །དེ་ལྟར་ན་ཆོས་ཐམས་ཅད་ནི་དེ་བཞིན་ཉིད་དུ་བསྟན་
ཅིང་། དེ་བཞིན་ཉིད་ཞེས་པའི་དོན་ནི་སྔར་ལེའུ་བཅོ་ལྔ་བར་བསྟན་པ་ལྟར་གནས་
ལུགས་ནོར་བ་མེད་པ་ཡེ་ནས་བཅོས་བསྒྱུར་བླང་དོར་དང་བྲལ་བའི་རང་བཞིན་བྱང་
ཆུབ་སེམས་ཀྱི་ངོ་བོ་འདི་ཉིད་ཡིན་ལ། འདིའི་དོན་ཇི་བཞིན་པ་ནི་རྣམ་རྟོག་མཚན་
མའི་སྤྱོད་ཡུལ་ཀུན་ལས་འདས་པའི་སྤྲོས་བྲལ་བློ་འདས་གཉུག་མའི་རང་བཞིན་དུ་
གསུངས་ཏེ།
དེ་ཉིད་ལས་གདོད་ནས་སྙིང་པོ་བྱང་ཆུབ་ལ། །བཙལ་བའི་བསམ་པས་དབྱིངས་མི་
བསྐྱོད། །སྐུ་དང་ཡེ་ཤེས་ཚིག་ལས་གྲོལ། །གྲོལ་ནས་གྲོལ་བའི་ལམ་ཡང་སྟོན། །སྙིང་
པོ་ཀློང་ནས་གྲོལ་བ་ལ། །མངོན་སུམ་རྗེས་དཔག་ལོག་པར་རྟོགས། །རྟོག་གེའི་སྤྱོད་
ཡུལ་མ་ཡིན་ནོ། །ཅི་སྟེ་བྱ་བཙལ་བྲལ་བའི་ཕྱིར། །སྐྱེས་པ་སྐྱེ་མེད་བློ་ལས་འདས། །
སྒྲ་དང་ཚིག་གི་མཐའ་ལས་གྲོལ། །སྟོང་བ་ཡེ་ཤེས་སྙིང་པོར་ཤར། །ཞེས་གསུངས་
པ་ལྟར་གནས་ལུགས་ཡེ་སངས་རྒྱས་པ་བཙལ་ཞིང་བསྒྲུབ་ཏུ་མེད་པའི་རང་བཞིན་སྨྲ་
བསམ་བརྗོད་པ་དང་བྲལ་བར་རྟོགས་པ་འདི་ལས་གཞན་པའི་ལྟ་བ་ཞིག་མེད་པས་་་་
ཚིག་གཅིག་པོ་འདིས་ཀྱང་རྫོགས་པ་ཆེན་པོའི་ལྟ་བ་བསལ་བཞག་དང་བྲལ་བའི་དོན་
བསྟན་པ་ཡིན་ནོ། །གཉིས་པ་ནི། གོང་དུ་བསྟན་པ་དེ་ལྟ་བུའི་སེམས་ཉིད་རང་བྱུང་
གི་ཡེ་ཤེས་སྟོང་ཆེན་དེ་བཞིན་ཉིད་ཀྱི་ཀློང་དུ་ཆོས་ཐམས་ཅད་གདོད་ནས་ཡེ་སངས་་་་
- 473 -



ལེའུ་སོ་གཉིས་པ།
རྒྱས་པའི་ངོ་བོར་གྲོལ་ཟིན་པ་ཡིན་ཕྱིར། གསར་དུ་སྒོམ་སྒྲུབ་རྩོལ་བ་ལ་ཞེན་པས་བླང་
དོར་བཅོས་བསྒྱུར་བྱེད་པ་ལ་དགོས་པ་གང་ཡང་མེད་པས་བྱར་མེད་ལྷུན་གྲུབ་ཆེན་་་་
པོའི་དོན་འདི་ལ། གང་ཟག་སུ་ཡང་རེ་དོགས་སྤང་བླང་དུ་ཞེན་པས་སྨིག་རྒྱུ་ལ་ཆུ་
རག་བྱེད་པ་ལྟར་འཆོས་པར་མ་བྱེད་པར་འཛིན་མེད་གསལ་སྟོང་གྱི་ངང་དུ་ཞེན་མེད་
རང་བབ་ལ་ཞོག་ཅིག་ཅེས་གདམས་ཏེ། དེ་ཅིས་ཕྱིར་ན་བླང་དོར་དགག་བསྒྲུབ་ཏུ་
བལྟས་ནས་བཅོས་བསྒྱུར་བྱས་པས་ཅི་ཡང་མི་འགྲུབ་པར་མ་བཅོས་མཉམ་པ་ཉིད་་་་
ཀྱི་དགོངས་པས་འགྲུབ་པའི་ཕྱིར་ཏེ། བང་མཛོད་འཕྲུལ་ལྡེ་ལས། བྱར་མེད་བྱང་ཆུབ་
ཆེན་པོ་དེ། །བཅོས་པས་འགྲུབ་པ་མ་ཡིན་ཏེ། །མ་བཅོས་རྣལ་དུ་བཞག་པས་གྲུབ། །
སྔར་འདས་སངས་རྒྱས་ཐམས་ཅད་ཀྱིས། །ཇི་བཞིན་པ་ལ་བཅོས་མ་བྱས། །ད་ལྟའི་
སངས་རྒྱས་ཐམས་ཅད་ཀྱང་། །ཅི་བཞིན་པ་ལ་བཅོས་མི་མཛད། །མ་འོངས་སངས་
རྒྱས་ཐམས་ཅད་ཀྱང་། །ཅི་བཞིན་པ་ལ་བཅོས་མི་འགྱུར། །གསང་བའི་བདག་པོ་ང་
ཡིས་ཀྱང་། །ཅི་བཞིན་པ་ལ་བཅོས་མ་མྱོང་། །སེམས་དཔའ་ཆེན་པོ་ཁྱོད་ཀྱིས་ཀྱང་། །
ཇི་བཞིན་པ་ལ་བཅོས་མ་བྱེད། །ཅེས་དང་། གཏིང་རྫོགས་ལས། མེད་ལ་རྩོལ་བ་རྒྱ་
མཚོའི་ཆུ་བོར་ནས། །སྨིག་རྒྱུ་རི་དྭགས་ཆུར་མཐོང་བསྙེགས་པ་བཞིན། །བསྒོམ་མེད་
དོན་ཉིད་བོར་ནས་སུས་བསྒོམ་པ། །བྱང་ཆུབ་མེད་པར་རང་གི་སྡུག་བསྔལ་བསྣོན། །
ཅེས་སོ། །
འདིས་ནི་བསྒོམ་མེད་བསྒོམ་པ་ཆེན་པོའམ་རྫོགས་ཆེན་ཡེ་བབས་སོར་བཞག་གི་
དགོངས་པ་བསྟན་པ་ཡིན་ཏེ། འདི་ལ་རྣམ་རྟོག་གི་མཚན་མ་རྡུལ་ཙམ་མི་དམིགས་
པས་བསྒོམ་རྒྱུ་དང་བསྒྲུབ་རྒྱུ་སྤུ་ཙམ་མེད་ཀྱང་གང་ཤར་ཆོས་ཉིད་དུ་གྲོལ་ཏེ་རྣམ་རྟོག་
བསྒོམ་དུ་ཤར་བ་ཡིན་པས་བསྒོམ་བྱ་སྒོམ་བྱེད་ཀྱི་བློ་དང་བྲལ་བ་ཡིན་པར་གསུངས་
ཏེ། རྒྱ་མཚོ་རྙོག་པ་མེད་པའི་རྒྱུད་ལས། ཀུན་གཞི་སྐྱེ་མེད་སྙིང་པོ་ལ། །བསྒོམ་དང་
མི་བསྒོམ་རྟོག་ལས་འདས། །རྟོག་འདས་དོན་གྱི་ཡེ་ཤེས་ལ། །བསྒོམ་བྱ་ཆོས་ཉིད་
བ 474 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
གུད་ནས་མེད། །བསྒོམ་པ་མིང་དུ་བཏགས་པས་ནོར། །ཅི་ཕྱིར་བརྗོད་པ་ཀུན་དང་
བྲལ། །རྣམ་རྟོག་གཉེན་པོར་མི་རྟོག་བསྒོམ། །དེ་ཀ་རྟོག་པ་ཆེན་པོ་ཡིན། །རྟོག་པའི་
མཚན་མ་ཅི་སྐྱེས་ཀྱང་། །དེ་ཉིད་ཆོས་ཉིད་ཡིན་ཤེས་ན། །དུག་ལ་སྨན་དུ་ཤེས་པ་
བཞིན། །ཆོས་ཉིད་གཞན་ནས་བཙལ་མི་དགོས། །གསལ་ལ་རྟོག་མེད་ཏིང་འཛིན་
ལ༑ ༑བསྒོམ་བྱ་སྒོམ་བྱེད་གཉིས་མེད་དང་། །ཞེས་གསུངས་སོ། །
གསུམ་པ་ནི། དེ་ལྟར་དགག་སྒྲུབ་སྤང་བླང་གི་རྩོལ་བས་མ་བཅོས་པར་བཞག་ན།
གང་སྣང་ཇི་ཤར་ཐམས་ཅད་བཟང་ངན་བླང་དོར་མེད་པར་ཆོས་ཉིད་མཉམ་པའི་་་་
དབྱིངས་སུ་རང་གྲོལ་ལ་སོང་སྟེ་ཀུན་བྱེད་རྒྱལ་པོ་བྱང་ཆུབ་སེམས་ཀྱི་ངང་ལས་སྐད་
ཅིག་ཀྱང་འདའ་བ་མེད་པས། དེ་ལྟར་བཅོས་བསྒྱུར་སྤང་བླང་དང་བྲལ་བར་གནས་
པའི་གང་ཟག་སྐལ་བ་དང་ལྡན་པ་དེ་ལ་ནི། འོད་གསལ་རྫོགས་པ་ཆེན་པོའི་བསྟན་
བྱ་མཐར་ཐུག་པ་རེ་དོགས་འབད་རྩོལ་དང་བྲལ་བའི་གཤིས་ལུགས་རྣམ་པར་རྟོག་་་་
པའི་སྤྲོས་པ་ཐམས་ཅད་དང་བྲལ་བས་མི་རྟོག་མཉམ་པ་ཉིད་ཀྱི་རང་བཞིན་ཀུན་བཟང་
ཆོས་སྐུའི་དགོངས་པ་ཅི་བཞིན་པ་ཉིད་མ་བཙལ་ལྷུན་གྱིས་གྲུབ་པ་ཡིན་པས་དེ་ལྟ་་་
བུའི་དགོངས་པ་ལ་ངང་གིས་གནས་པ་ཡིན་ནོ། །ཞེས་གསུངས་སོ། །ཀློང་ཆེན་རབ་
འབྱམས་ལས། མི་རྟོག་ཀློང་ཡངས་ཆོས་སྐུ་དེ། །བལྟས་པས་མི་མཐོང་བཞག་པས་
གསལ། །ཐམས་ཅད་ཀུན་ལ་གསལ་བའི་ཕྱིར། །འཆར་ནུབ་མེད་པར་གདོད་ནས་
གནས། །ཐམས་ཅད་ཀུན་ལ་ཁྱབ་པའི་ཕྱིར། །ལྷུན་གྱིས་གྲུབ་པར་ཡེ་ནས་གནས། །
གང་ལ་རྟོག་པ་མེད་པའི་ཕྱིར། །མཚན་མའི་ཆོས་ལས་ཡེ་ནས་འདས། །ཞེས་གསུངས་
ཞིང་། དེ་ལྟར་ཆོས་སྐུའི་དགོངས་པ་མངོན་དུ་གྱུར་པ་དེའི་ཚེ་ན་གཟུགས་སྐུ་གཉིས་
ཀྱང་ཉི་མ་དང་ཟེར་བཞིན་དུ་མ་བཙལ་ལྷུན་གྱིས་གྲུབ་པ་ཡིན་པས་སྐུ་གསུམ་འདུ་་་
འབྲལ་མེད་པའི་ས་ལ་ད་ལྟ་ཉིད་དུ་གནས་པ་ཡིན་ཏེ། དེ་ཉིད་ལས། རྟོག་མེད་མཉམ་
ཉིད་ཆོས་ཀྱི་སྐུ། །མེད་ལས་ཅིར་ཡང་འབྱུང་བས་ན། །སྤྲུལ་པའི་སྐུ་ཞེས་གྲགས་པ་
ཡིན། །ཉིད་ལ་ཉིད་ཀྱི་ལོངས་སྤྱོད་མཛད། །ལོངས་སྤྱོད་རྫོགས་པའི་སྐུ་ཞེས་བྱ། །དེ་
-475 -



ལེའུ་སོ་གཉིས་པ།
ལས་དངོས་གཞི་མེད་པའི་ཕྱིར། །ཆོས་ཀྱི་སྐུ་ཞེས་བཏགས་པ་ཡིན། །འབྲས་བུ་སྐུ་
གསུམ་ལྷུན་གྲུབ་པས། །དབྱེར་མེད་གཅིག་གི་ཀློང་དུ་བསྟན། །ཅེས་གསུངས་པ་
བཞིན་ནོ། །ཚིག་རྐང་བཞི་པོ་འདིས་ནི་གདེང་ཆེན་པོ་གསུམ་ཡང་བསྟན་ཏེ། དེ་ཡང་
གང་ཞེ་ན། ངང་དང་རང་བཞིན་དང་། བདག་ཉིད་ཆེན་པོ་གསུམ་སྟེ། ཚིག་དང་པོས་
སྔ་མ་གཉིས་བསྟན་ཏེ་ཇི་ལྟར་སྣང་བ་ཞེས་པས་སྣང་སྲིད་འཁོར་འདས་ཀྱི་ཆོས་ཐམས་
ཅད་ཀྱི་རང་བཞིན་བསྟན་ལ། དེ་བཞིན་ཉིད་དུ་གཅིག་ཅེས་པས་ཆོས་དེ་དག་ཐམས་
ཅད་རྣམ་པ་བཟང་ངན་ཇི་ལྟར་སྣང་ཡང་རང་བཞིན་ཐ་དད་མེད་པར་ཆོས་ཉིད་དེ་བཞིན་
ཉིད་ཀྱི་ངང་དུ་ཚུལ་གཅིག་པར་གསུངས་པས་ངང་བསྟན་པ་དང་། དེ་ལྟ་བུའི་གནས་
ལུགས་དེ་ལ་བཅོས་བསྒྱུར་ཅི་ཡང་མ་བྱས་པར་བཞག་པས་མ་བཅོས་མཉམ་པའི་རྒྱལ་
པོ་རིག་པ་བྱང་ཆུབ་ཀྱི་སེམས་སུ་ཆོས་ཐམས་ཅད་མི་རྟོགས་ཆོས་སྐུའི་དགོངས་པ་གཅིག་
ཏུ་ལྷུན་གྱིས་གྲུབ་པ་ཡིན་པས་ཚིག་རྐང་ཕྱི་མ་གསུམ་གྱིས་བདག་ཉིད་ཆེན་པོ་བསྟན་
པའོ། །ཡང་ན་ཀུན་མཁྱེན་རོང་ཟོམ་ཆེན་པོས། གདེང་ཆེན་པོ་གསུམ་ནི། ཐིག་ལེ་
ཆེན་པོ་དྲུག་མན་ངག་དུ་བསྡུས་པ་ཡིན་ཏེ། གསུམ་གང་ཞེ་ན། །ངང་དང་། རང་བཞིན།
བདག་ཉིད་ཆེན་པོའོ། །དེ་ལ་ངང་མ་བྱས་པ། རང་བཞིན་མ་བཅོས་པ། བདག་ཉིད་
ཆེན་པོ་ལྷུན་གྱིས་གྲུབ་པའོ། །དེ་ལ་མ་བྱས་པ་ནི་སེམས་ཅན་གྱི་འཁྲུལ་པས་ཇི་ལྟར་
བསླད་ཀྱང་། སེམས་ཀྱི་རང་བཞིན་གཞན་དུ་འགྱུར་བ་མེད་པའོ། །མ་བཅོས་པ་ནི་
རྒྱལ་བ་རྣམས་ཀྱི་ཐབས་ཀྱིས་ཇི་ལྟར་བཅོས་ཀྱང་བྱང་ཆུབ་སེམས་ཀྱི་ཡོན་ཏན་བོགས་
དབྱུང་དུ་མེད་པའོ། །ལྷན་གྱིས་གྲུབ་པ་ནི་དེ་ལྟ་བས་ན་བགྲོད་ཅིང་སྦྱོང་བ་ལས་འདས་
པའོ། །དོན་འདིས་ཀྱང་རྫོགས་པ་ཆེན་པོའི་དོན་མཐའ་དག་བསྡུས་སོ། །
ཞེས་གསུངས་པ་ལྟར་ངེས་པ་ཚིག་བཞིའི་ལེའུ་འདིས་ཀྱང་ཚུལ་དེ་དག་ཇི་བཞིན་ཉིད་
དུ་བསྟན་པའོ། །ལེའུའི་མཚན་ནི། བྱང་ཆུང་ཀྱི་སེམས་ཀུན་བྱེད་རྒྱལ་པོ་ལས་ངེས་
པ་ཚིག་བཞིའི་ལེའུ་སྟེ་སུམ་ཅུ་རྩ་གཉིས་པའི་འགྲེལ་བའོ།། ་ །། །
བ 476 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
དོན་གསུམ་པ་སེམས་ཉིད་རང་བྱུང་གི་ཡེ་ཤེས་མདོ་རྒྱུད་ཀུན་གྱི་རྩ་བ་ཡིན་པས་ལུང་
གཞན་ནས་བཙལ་མི་དགོས་པར་ཡེ་ནས་རྫོགས་པའི་ལེའུ་སོ་གསུམ་པ་ལ་གཉིས་ཏེ།
བསྟན་པ་དང་། བཤད་པའོ། །དང་པོ་ནི། དེ་ལྟར་ཆོས་ཐམས་ཅད་རྟོག་མེད་མཉམ་
པ་ཉིད་དུ་མ་བཅོས་རང་བབས་སུ་བཞག་པས་རྟོག་བྲལ་ཆོས་སྐུའི་དགོངས་པ་ལ་ངང་
གིས་གནས་པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས། ཉིད་
ལས་བྱུང་བའི་ཆོས་ཉིད་དེ་བཞིན་ཉིད་ཀྱི་རང་བཞིན་མ་ནོར་བར་རིག་ཅིང་མཁྱེན་་་
པའི་ཡེ་ཤེས་ཀྱི་རྩལ་སྣང་བཀའ་ཡི་སྡུད་པ་པོར་སྣང་བ་སེམས་དཔའ་རྡོ་རྗེ་ཞེས་བྱ་
བ༑ དེ་ཡང་ཆོས་ཐམས་ཅད་ཀྱི་མཚན་ཉིད་ཇི་བཞིན་པ་རིག་པར་བྱེད་པའི་རྒྱལ་པོ་
ཞེས་ཡུལ་སོ་སོ་པ་རིག་པར་བྱེད་པ་མིག་གི་རྣམ་པར་ཤེས་པ་ལ་སོགས་པ་ལྟ་བུའི་ཉི་
ཚེ་བ་མིན་པར། ཆོས་ཐམས་ཅད་ཡུལ་མེད་རང་གསལ་གྱི་ངོ་བོར་མཁྱེན་པས་རིག་
པའི་ཡེ་ཤེས་ལ་རྒྱལ་པོའི་མིང་གི་སྨོས་པ་སྟེ། དེ་ལྟ་བུའི་རང་བྱུང་གི་ཡེ་ཤེས་ཀྱི་ངོ་
བོ་སེམས་དཔའ་རྡོ་རྗེ་དེ་ལ་སྟོན་པ་ཀུན་བྱེད་ཉིད་ཀྱི་རང་བཞིན་བློའི་སྤྱོད་ཡུལ་དུ་མ་
གྱུར་པས་ཤིན་ཏུ་རྟོགས་པར་དཀའ་བ་འདི་བསྟན་ཏོ། །་
གཉིས་པ་ལ་བཞི་སྟེ། སྟོན་པས་དྲིས་པ། འཁོར་གྱིས་ལན་ཞུས་པ། དགྱེས་ཏེ་མཚན་
བཏགས་པས་སྒྲ་བཞིའི་དོན་ཇི་ལྟར་རིག་གི་དྲི་ལན་དང་། དོན་གྱི་སྒྲ་བཞི་རིག་པའི་
རྟོགས་པ་ཕུལ་བ་དགྱེས་ཏེ་མཚན་བཏགས་པས་སྒྲ་དོན་ཤན་སྦྱར་བ། འཁོར་ཀྱིས་
སྐུ་གསུམ་གྱིས་བསྟན་པའི་ཆོས་རྣམས་ཇི་ལྟར་རིག་དྲིས་པ། ལྡེམ་པོར་དང་། དྲང་
ལུང་ཡིན་པར་ལན་ཞུས་པས་དྲང་དོན་གྱི་དྲིས་ལན་དང་། སེམས་ཉིད་ཇི་བཞིན་པ་
བཅོས་བསླད་མེད་པ་ཉིད་ངེས་པའི་དོན་ཡིན་པས་ཡོན་ཏན་ལྷུན་གྱིས་གྲུབ་པ་དང་།
རྣལ་དོན་སྒྲོ་སྐུར་བྲལ་བའི་དེ་བཞིན་ཉིད་ལས་གཞན་དུ་སྟོན་པ་དྲང་དོན་ཡིན་པར་་་་
གསུངས་པས་ངེས་དོན་སྙིང་པོའི་རང་བཞིན་བཤད་པའོ། །དང་པོ་གསུམ་ལས་དང་
པོ་སྟོན་པས་དྲིས་པ་ནི། ཀྱེ་སེམས་དཔའ་ཆེན་པོ་ཁྱོད་ཀྱིས་ཡིད་ཀྱི་དབང་པོ་ལ་བརྟེན་
ནས་སེམས་ཀྱིས་ཆོས་ཀྱི་དབྱིངས་ལ་སོགས་པ་འཆད་འགྱུར་གྱི་སྒྲ་ཚིག་བཞི་བོའི་དོན་
- 477 -



ལེའུ་སོ་གསུམ་པ།
ལ་རྟོགས་པར་གྱིས་ཤིག དེ་ལྟར་བརྟགས་ནས་སྒྲ་ཚིག་བཞི་པོ་དེ་ཡིས་བརྗོད་བྱའི་
དོན་དེ་ཇི་ལྟ་བ་བཞིན་དུ་རྟོགས་ཤིང་། རིག་པར་བྱོས་ཤིག་ཅེས་ཚིག་སྔ་མས་རྗོད་
བྱེད་ཀྱི་ཚིག་ལ་བརྟགས་པ་དང་ཕྱི་མས་བརྗོད་བྱའི་དོན་རྟོགས་པར་གྱིས་ཤིག་པར་་་་
གདམས་པའོ། །དེ་ལ་འཁོར་འདས་ཀྱི་ཆོས་ཐམས་ཅད་ཀུན་གྱི་གང་དུ་གནས་པའི་
ཡུལ་དུ་གྱུར་པ་ནི་ཆོས་ཀྱི་དབྱིངས་ཉིད་ཡིན་ན། ཆོས་ཀྱི་དབྱིངས་ཞེས་པ་དེ་ཉིད་ཀྱི་
སྒྲ་དོན་ནི་སེམས་དཔའ་རྡོ་རྗེ་ཉིད་ཀྱིས་ཇི་ལྟར་རིག་པར་བྱེད། སངས་རྒྱས་དང་སེམས་
ཅན་ཀུན་གྱི་ལྟ་བའི་ཡུལ་ནི་ཕྱི་ནང་བར་མེད་ཆེན་པོ་སྒྲིབ་བྲལ་ཟང་མ་ཐལ་བྱུང་སྟོང་
གསལ་འདུས་མ་བྱས་པའི་རང་བཞིན་ཅན་གྱི་ནམ་མཁའི་ཁམས་འདི་ཉིད་ཡིན་ན།
དེ་ལ་ནམ་མཁའི་ཁམས་ཞེས་པའི་སྒྲ་ཡིས་བརྗོད་པའི་དོན་དེ་ཚུལ་ཇི་ལྟར་རིག་པར་
བྱེད་པ་དང་། ཀུན་གྱི་དབང་པོ་ལ་མངོན་སུམ་ཉིད་དུ་གསལ་ཞིང་སྣང་བ་ནི་ས་ཆུ་ལ་
སོགས་པ་འབྱུང་བ་ལྔ་བོ་འདི་ཉིད་ཡིན་ན། འབྱུང་བ་ལྔ་བོ་མངོན་དུ་སྣང་བའི་དོན་
ནི་ཇི་ལྟར་རིག་པར་བྱེད་པ་དང་། འབྱུང་བ་དེ་ལས་བྱུང་བའི་འབྱུང་འགྱུར་འབྲོས་
བུའི་ཆོས་ནི་ཁམས་གསུམ་གྱིས་བསྡུས་པའི་སེམས་ཅན་འདི་རྣམས་ཐམས་ཅད་ཡིན་་་་
ན༑ སེམས་དཔའ་རྡོ་རྗེ་ཁྱོད་ཀྱིས་ནི་སེམས་ཅན་ཞེས་བྱ་བ་དེ་ཡི་སྒྲ་དོན་ནི་ཇི་ལྟར་
ཡིན་པ་རིག་པར་བྱེད་པའི་ཚུལ་ཉིད་ཀྱིས་རྟོགས་སམ། འོན་ཏེ་ཇི་བཞིན་པར་རྟོགས་
པ་མེད་ན་རིག་པའི་རྒྱལ་པོས་སེམས་དཔའ་ཉིད་ཀྱི་རང་བཞིན་ཇི་བཞིན་པ་རྟོགས་
པར་བྱ་བའི་ཕྱིར་དུ་སྟོན་པ་ཀུན་བྱེད་ང་ཡིས་ལེགས་པར་བསྟན་གྱིས་སེམས་དཔའ་
རྡོ་རྗེ་ཉིད་ཀྱིས་ཇི་ལྟར་བསྟན་པའི་དོན་དེ་ལ་ཉོན་ཅིག ཞེས་གསུངས་སོ། །
གཉིས་པ་འཁོར་གྱིས་ལན་ཞུས་པ་ནི། དེ་ནས་སེམས་དཔའ་རྡོ་རྗེ་ཉིད་ཀྱིས་གོང་དུ་
བསྟན་པའི་སྒྲ་བཞིས་དོན་ཇི་ལྟར་རིག་པའི་ཚུལ་ཞུས་པ་ནི་ཇི་ལྟར་ན། ཀྱེ་སྟོན་པའི་
སྟོན་པ་ཀུན་བྱེད་རྒྱལ་པོ་ལགས། སྟོན་པ་ཁྱོད་ཀྱི་རང་བཞིན་གཅིག་ལ་ལྡོག་པས་
དབྱེ་བ་བྱས་པ་ཤིན་ཏུ་རྟོགས་པར་དཀའ་བ་རྣམ་པ་བཞི་བསྟན་པའི་སྒྲ་དེ་རྣམས་ལ་
-478-



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
བརྟེན་པ་ཡིས་སེམས་དཔའ་རྡོ་རྗེ་བདག་གིས་ཇི་ལྟར་རྟོགས་པའི་དོན་ནི་འདི་ལྟར།
ཆོས་ཀྱི་དབྱིངས་སྤྲོས་བྲལ་སྟོང་པ་ཉིད་ཀྱི་སྒྲ་ཡིས་ནི་ཀུན་བྱེད་བྱང་ཆུབ་སེམས་ཀྱི་་
རང་བཞིན་ཆོས་དབྱིངས་སྤྲོས་མཐའ་ཐམས་ཅད་དང་བྲལ་བ་དེས། འཁོར་འདས་སྣང་
སྲིད་ཀྱི་ཆོས་ཀུན་ལ་ཁྱབ་ཅིང་། དབྱིངས་སྐྱེ་བ་མེད་པ་གཅིག་གི་རང་བཞིན་དུ་དབྱེར་
མེད་པས་འབྱེད་པ་མེད་པར་རྟོགས་ལ། ཀུན་གྱི་བལྟ་ཡུལ་ནམ་མཁའི་ཁམས་ཞེས་
པའི་སྒྲ་ཡིས་ནི་འདི་ལྟར་དབང་པོ་དྲུག་གི་ཡུལ་དུ་སྣང་བའི་ཆོས་ཐམས་ཅད་ཀྱི་རང་
བཞིན་རིག་པ་བྱང་ཆུབ་ཀྱི་སེམས་ཡིན་པ་དང་། བྱང་ཆུབ་ཀྱི་སེམས་དེ་གཟུང་འཛིན་
མཚན་མའི་ཆོས་ཀྱིས་ཡེ་ནས་མ་བསྒྲིབ་པར་སྟོང་གསལ་འཕོ་འགྱུར་དང་བྲལ་བར་་་་
གནས་པ་ཡིན་པས་འདི་ལྟར་སྣང་བའི་དངོས་པོ་ཐམས་ཅད་སེམས་ཉིད་རང་བྱུང་གི་
ཡེ་ཤེས་སྟོང་གསལ་འདུས་མ་བྱས་པ་ནམ་མཁའ་ལྟ་བུའི་རང་བཞིན་དུ་རྟོགས་ལ།
འབྱུང་བའི་སྒྲ་ཡིས་ནི་ཐམས་ཅད་བསྐྱེད་པའི་འབྱུང་བ་ཆེན་པོ་ལྔ་ཡང་བྱང་ཆུབ་སེམས་
ཀྱི་རང་བཞིན་ཡིན་པས་རིག་པ་རང་བྱུང་གི་ཡེ་ཤེས་འདི་ཉིད་ཆོས་རྣམས་མ་ལུས་པ་
ཀུན་གྱི་འབྱུང་གནས་སུ་གྱུར་པའི་སྙིང་པོ་ཡིན་པར་རྟོགས་པ་ཡིན་ཏེ། མདོ་བཅུ་ལས།
སྣང་ཆོས་རྒྱུ་ནི་འབྱུང་ཆེན་ལྔ། །འབྱུང་ལྔ་རྒྱུ་ནི་བྱང་ཆུབ་སེམས། །སེམས་ཀྱིས་ཆོས་
རྣམས་སྣང་བར་བྱེད། །སེམས་མི་སྣང་ལ་ཆོས་མི་སྣང་། །ཞེས་པ་ལྟར་ལ། ཁམས་
གསུམ་གྱི་སེམས་ཅན་ཞེས་པའི་སྒྲ་ཡི་ནི་འགྲོ་བ་ཁམས་གསུམ་པོ་དེས་བསྡུས་པ་ཐམས་
ཅད་སེམས་ཀྱིས་ཟིན་པའི་རང་བཞིན་ཅན་ཤ་སྟག་ཡིན་ལ། སེམས་ནི་ཇི་སྐད་དུ།
སེམས་ལ་སེམས་མ་མཆེས་ཏེ་སེམས་ཀྱི་རང་བཞིན་ནི་འོད་གསལ་བའོ། །
ཞེས་གསུངས་པ་ལྟར་ཡེ་ནས་རང་བཞིན་གྱིས་འོད་གསལ་བ་རིག་པ་བྱང་ཆུབ་སེམས་
ཀྱི་སྒྲ་དོན་དེ་ཡིན་པར་རིག་ཅིང་རྟོགས་པར་བྱེད་དོ། །དེ་ལྟར་སྒྲ་བཞིའི་དོན་དེ་ཡང་
དག་པར་རིག་ཅིང་རྟོགས་པས་ཀུན་བྱེད་བྱང་ཆུབ་སེམས་ཀྱི་ཡིན་ལུགས་ཤིན་ཏུ་་་་
རྟོགས་དཀའ་བ་ཡི་དོན་ཏེ་རིག་ཅིང་རྟོགས་པ་ཡིན་ཏེ། ཅིས་ཕྱིར་ན་སྒྲ་བཞིའི་དོན་
དེ་ཀུན་བྱེད་ཉིད་ལས་གཞན་པའི་ཆོས་ཞིག་ཡོད་དོ་ཞེས་བསྟན་པ་མེད་པའི་ཕྱིར་རོ། །
- 479 -



ལེའུ་སོ་གསུམ་པ།
ཅེས་གསུངས་སོ། །
གསུམ་པོ་དགྱེས་ཏེ་མཆན་བཏགས་པ་ནི། འཁོར་གྱིས་སྒྲ་བཞིའི་དོན་ཇི་ལྟར་རྟོགས་
པའི་དོན་ཇི་ལྟར་ཞུས་པ་དེ་ནས་སྟོན་པ་ཀུན་བྱེད་རྒྱལ་པོས་རིག་པའི་རྒྱལ་པོ་སེམས་་་
དཔའ་རྡོ་རྗེ་ལ་སླར་གསུངས་པ། དེ་ལྟར་སེམས་དཔའ་ཆེན་པོ་ཁྱོད་ཀྱིས་ཀུན་བྱེད་
ང་ཡི་རང་བཞིན་ཤིན་དུ་རྟོགས་པར་དཀའ་བ་སྒྲ་བཞིའི་དོན་འདི་རིག་ཅིང་རྟོགས་་་་
པར་གྱུར་ན་ཆོས་རྣམས་ཐམས་ཅད་ཀྱི་མདོ་རྩ་གཅིག་ཏུ་འདུས་པ་བྱང་ཆུབ་ཀྱི་སེམས་
དང༌། ཆོས་ཉིད་དེ་ཡི་རྩལ་ལས་ཤར་བའི་ཡན་ལག་འཁོར་འདས་སུ་སྣང་བ་ཀུན་གྱི་
རང་བཞིན་རིག་པ་ཡིན་པའི་ཕྱིར་ན། རྒྱུ་མཚན་དེ་དག་གིས་སེམས་དཔའ་རྡོ་རྗེ་ཁྱོད་
ལ་ཆོས་ཐམས་ཅད་ཀྱི་གནས་ལུགས་ཇི་བཞིན་པ་རིག་པའི་རྒྱལ་པོ་ཞེས་སུ་དོན་དང་
མཐུན་པའི་མཚན་ཡང་བཏགས་པ་ཡིན་ནོ་ཞེས་སོ། །གཉིས་པ་ལ་ཡང་གསུམ་ལས།
དང་པོ་སྒྲ་བཞི་རིག་པའི་རྟོགས་པ་ཕུལ་བ་ལ་དགྱེས་ཏེ་མཚན་གྱི་སྒྲ་དོན་སྦྱར་བ་ནི།
སླར་ཡང་སེམས་དཔའ་རྡོ་རྗེས་རྟོགས་པ་འདི་ལྟར་དུ་ཕུལ་དེ། ཀྱེ་ཆོས་རྣམས་མ་ལུས་
པ་ཀུན་བྱེད་པའི་རྒྱལ་པོ་སྟོན་པ་ཀུན་བྱེད་བྱང་ཆུབ་ཀྱི་སེམས་ཁྱོད་ཀྱི་རང་བཞིན་གང་
ཞིག འདི་ལྟར་སྣང་བའི་ཆོས་འཁོར་འདས་སུ་སྣང་བ་ཐམས་ཅད་ཀྱི་ཆོས་ཉིད་འདུས་
མ་བྱས་པ་རིག་པ་རང་བྱུང་གི་ཡེ་ཤེས་འདི་ལ་མིང་གི་དབྱེ་བ་བཞི་རུ་གསུངས་པ། །
སེམས་ཉིད་གདོད་ནས་སྐྱེ་བ་མེད་པ་དང་། ཡེ་ཤེས་གསལ་ལ་འགགས་པ་མེད་པ་
དང་། ཆོས་ཉིད་ཀུན་གྱི་འབྱུང་གནས་སུ་གྱུར་བ་དང༌། རིག་པ་ཡུལ་ལ་སོ་སོར་རྟོགས་
པ་སྟེ། རྣམས་པ་བཞི་རུ་གསུངས་པ་དེ་ཡིས་དོན་ནམ་རང་བཞིན་ནི་སེམས་དཔའ་
རྡོ་རྗེ་བདག་གིས་འདི་ལྟར་དུ་མཐོང་སྟེ། དེ་ལ་སེམས་ཉིད་ཀུན་གྱི་འབྱུང་གནས་སུ་
གྱུར་པ་དབྱིངས་སྤྲོས་པ་དང་བྲལ་བའི་སྒྲ་ནི་བྱང་ཆུབ་སེམས་ཀྱི་ཆོས་ཉིད་གདོད་ནས་
སྐྱེ་བ་མེད་པ་མཚོན་པར་བྱེད་པའི་སྒྲ་དང་། སེམས་ཉིད་རང་བྱུང་གི་ཡེ་ཤེས་སྟོང་་་
གསལ་བསྒྲིབ་གཡོག་དང་བྲལ་བས་མ་བསྒྲིབས་པར་གསལ་བའི་སྒྲ་ནི་ནམ་མཁའི་
- 480 བ



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཁམས་ཞེས་པའི་སྒྲ་དེས་མཚོན་པ་དང་། སེམས་ཀྱི་ཆོས་ཉིད་རང་བྱུང་འདུས་མ་བྱས་
པའི་ངོ་བོ་དེ་འཁོར་འདས་ཐམས་ཅད་ཀྱི་འབྱུང་གནས་ཡིན་པས་ཀུན་གྱི་སྙིང་པོ་གྱུར་
པ་ནི་འབྱུང་བའི་སྒྲ་ཡིས་བསྟན་ལ། རིག་པ་སོ་སོར་རྟོགས་པའི་ཡེ་ཤེས་མ་འགགས་
པ་ནི་ཁམས་གསུམ་གྱི་སེམས་ཅན་རྣམས་ཀྱི་སེམས་ཞེས་པའི་སྒྲ་ཡིས་བསྟན་པ་སྟེ།
དེས་ནི་སྒྲ་བཞི་བསྟན་པའི་དོན་དེ་ཐམས་ཅད་རང་གི་སེམས་ཀྱི་རང་བཞིན་སྙིང་པོ་་
བྱང་ཆུབ་ཀྱི་སེམས་འདི་ལས་ནི་གཞན་ཞིག་མེད་དེ། ཅིས་ཕྱིར་ན་སྒྲ་བཞིའི་བསྟན་
པའི་དོན་དེ་དག་སྟོན་པ་ཀུན་བྱེད་རྒྱལ་པོའི་རང་བཞིན་དུ་གསུངས་ལ། ཀུན་བྱེད་རྒྱལ་
པོ་ནི་རང་གི་སེམས་ཉིད་ལས་གཞན་དུ་མེད་དོ། །ཅེས་རང་གི་སེམས་ཉིད་རང་བྱུང་
གི་ཡེ་ཤེས་འདི་ཉིད་ཡིན་པའི་ཕྱིར་རོ། །ཅེས་གསུངས་སོ། །
དེ་ནས་སྟོན་པ་ཀུན་བྱེད་རྒྱལ་པོས་སླར་གསུངས་པ། ཀྱེ་སེམས་དཔའ་ཆེས་པོ་ཁྱོད་
ཀྱིས་ཀུན་བྱེད་ང་ཡི་རང་བཞིན་སྒྲ་བཞིའི་དོན་དེ་དེ་ལྟར་རིག་པར་གྱུར་ན། ཀུན་བྱེད་
བྱང་ཆུབ་ཀྱི་སེམས་ང་ཡི་རང་བཞིན་མ་ནོར་བ་རིག་ཅིང་རྟོགས་པ་ཡིན་ལ། དེ་ལྟར་
ཀུན་བྱེད་ང་ཡི་རང་བཞིན་རིག་པ་དེ་ནི་ཇི་ལྟར་སྣང་བའི་ཆོས་ཐམས་ཅད་ཀྱི་ཆོས་ཉིད་
ཆོས་སྐུ་ཐིག་ལེ་ཉག་གཅིག་ཏུ་རིག་པ་ཡིན་པ་དང་། ཆོས་ཉིད་དེའི་ངོ་བོ་ཕྱི་ནང་སྣང་
སྲིད་ཀྱི་ཆོས་ཀུན་རིག་པ་ཡིན་པས། དེ་ལྟར་འཁོར་འདས་ལམ་གསུམ་གྱིས་བསྡུས་
པའི་ཆོས་ཐམས་ཅད་རིག་པ་དེས་ན། སེམས་དཔའ་ཆེན་པོ་རྡོ་རྗེ་འཛིན་པ་ཁྱོད་ཀྱི་
མཚན་ལ་ནི་རིག་པའི་རྒྱལ་པོ་ཞེས་སུ་མིང་བཏགས་སོ། །ཞེས་མིག་གིས་གཟུགས་
རིག་པ་ལྟ་བུའི་རིས་ཆད་ཅན་མ་ཡིན་པར་ཆོས་ཐམས་ཅད་ཆོས་ཉིད་རང་གསལ་གྱི་
ངོ་བོར་མ་འདྲེས་ཡོངས་རྫོགས་སུ་རིག་པ་ཡིན་པས་ན་རིག་པ་ཀུན་གྱི་ནང་ནས་མཆོག་
གམ་རྒྱལ་པོར་བསྟན་པའོ། །གཉིས་པ་སྐུ་གསུམ་གྱི་བསྟན་པ་ཇི་ལྟར་རིག་དྲིས་པ་ནི།
ཀྱེ་རིག་པའི་རྒྱལ་པོས་སྟོན་པ་ཀུན་བྱེད་ང་ཡི་རང་བཞིན་སྒྲ་བཞིའི་དོན་ནི་དེ་ལྟར་རིག་
པར་གྱུར་བ་ཡིན་ན། འོ་ན་ཀུན་བྱེད་ང་ལས་བྱུང་བའི་འཁོར་གྱི་སྟོན་པ་སྐུ་གསུམ་
གྱིས་རང་རང་གི་གདུལ་བྱར་གྱུར་བའི་འཁོར་རྣམས་ཀྱི་བློ་དང་འཚམས་པར་བསྟན་
བ 481 -



ལེའུ་སོ་གསུམ་པ།
པའི་ཐེག་པ་རྣམ་པ་གསུམ་མངོན་དུ་བྱུང་ནས། རྒྱུ་ཚོགས་གཉིས་བསགས་པ་སོགས་
ལས་འབྲས་བུ་སྐུ་གཉིས་འབྱུང་བར་འདོད་བའམ་རྒྱུ་སེམས་ཅན་གྱི་གནས་སྐབས་་་་
ལས་འབྲས་བུ་སངས་རྒྱས་ཉིད་འབྱུང་བར་འདོད་པ་ཡི་ཕྱི་ནང་གསང་བའི་ཐེག་པ་་་་
གསུམ་གྱིས་ནི་རང་རང་གིས་བསྒྲུབ་པར་བྱ་བའི་ལས་ནི་ཐེག་པ་སོ་སོའི་ལྟ་བ་དང་་་་
སྒོམ་པ་སྤྱོད་པ་ལ་སོགས་པ་སྣ་ཚོགས་ཀྱིས་བསྒྲུབ་པའི་འབྲས་བུ་གསུམ་ནི་གང་་་
དང་གང་ཞིག་སྒྲུབ་པར་བྱེད་པ་རིག་པའི་རྒྱལ་པོས་ཆོས་དེ་ཇི་ལྟར་རིག་པར་གྱུར་ཅེས་
གསུངས་སོ། །
གསུམ་པ་དྲང་དོན་གྱི་དྲིས་ལན་ནི། དེ་ནས་རིག་པའི་རྒྱལ་པོས་སྐུ་གསུམ་སྟོན་པས་
བསྟན་པའི་དོན་ཉིད་ཀྱིས་ཇི་ལྟར་རིག་པའི་ཚུལ་སླར་གསུངས་པ། ཀྱེ་སྟོན་པ་ཀུན་
བྱེད་རྒྱལ་པོ་ཁྱོད་ལས་འཁོར་གྱི་ཚུལ་དུ་བྱུང་བ་ཡི་སྐུ་གསུམ་གྱི་སྟོན་པ་གང་ཞིག་ཀུན་
བྱེད་ཁྱོད་ཀྱི་ངོ་བོ་རང་བཞིན་ཐུགས་རྗེ་གསུམ་གྱིས་རོལ་བར་ཤར་བའི་སྟོན་པ་དེ་
གསུམ་གྱི་བསྟན་པ་ཕྱི་ནང་གསང་བའི་ཐེག་པ་རྣམ་པ་གསུམ་ལས་རྩོལ་བཅས་ཀྱི་
ཐེག་པ་བརྒྱད་པོ་ནི་ཀུན་བྱེད་བྱང་ཆུབ་ཀྱི་སེམས་ཁྱོད་ཀྱི་རང་བཞིན་ཇི་བཞིན་དུ་མ་
བསྟན་པར་དོན་གཞན་དུ་ལྡེམ་པོར་དགོངས་ཏེ། གདུལ་བྱའི་བློ་དང་རིག་པ་མི་འདྲ་
བ་སྣ་ཚོགས་ཡོད་པ་དེ་དག་སོ་སོའི་སེམས་ལ་ཇི་ལྟར་འཐད་པ་དེ་ལྟར་གདུལ་བྱ་འདུལ་
བའི་དགོས་དབང་གིས་ཚིག་དོན་གཞན་དུ་བསྒྱུར་ཏེ་ལྡེམ་དགོངས་ཀྱི་ཚིག་ཏུ་བསྟན་
པ་སྟེ། དེ་དག་གདུལ་བྱ་གང་དང་གང་ལ་དགོངས་ནས་ལྡེམ་པའམ་ལྡེམ་པོའི་ཚིག་
ཏུ་བསྟན་པ་ཡིན་ན། འདི་ལྟར་ཉན་ཐོས་པས་བདེན་བཞིའི་དོན་བསྒོམ་པ་ནས་ནང་
རྒྱུད་འོག་མ་གཉིས་ཀྱིས་མཚན་བཅས་བསྐྱེད་རྫོགས་བསྒོམ་པའི་བར་ཐམས་ཅད་
སེམས་ཀྱི་རྟོག་པ་གཞན་དུ་མི་འཕྲོ་བར་རྩེ་གཅིག་ཏུ་གནས་པའི་ཞི་གནས་ཚོལ་བ་ལ་
དགོངས་ཏེ་གསུངས་པ་ཡིན་པའི་ཕྱིར་ན། གདུལ་བྱ་རང་རེ་སྟེ་རང་རང་གང་ལ་གང་
འཐད་པའི་འཇུག་ཡུལ་ཐེག་པ་སོ་སོའི་ལམ་ལ་ལྡེམ་དུ་གཞུགས་པ་ཡིན་ལ། དེ་ཡང་
-482 -



ན
ར
，
ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན། །
ཇི་ལྟར་ན་སྐུ་གསུམ་གྱི་སྟོན་པ་དྲང་དོན་གྱི་ཆོས་ལུང་སྟོན་པར་མཛད་པ་གསུམ་པོ་
དེས། ལ་ལས་ཏེ་སྟོན་པ་སྤྲུལ་པའི་སྐུ་ཡིས་རྒྱུ་ཚོགས་གཉིས་བསགས་པ་ལ་བརྟེན་
ནས་ས་བཅུ་དང་ལམ་ལྔ་རིམ་གྱིས་བགྲོད་དེ་མཐར་ཕྱིན་གྱི་འབྲས་བུ་བསྐལ་བ་མང་
པོའི་མཐར་ཐོབ་པར་འདོད་པ་རྒྱུ་མཚན་ཉིད་ཀྱི་ཐེག་པ་བསྟན་ལ། ལ་ལས་ཏེ་སྟོན་
པ་ལོངས་སྤྱོད་རྫོགས་པས་ཕྱི་ནང་སྣང་སྲིད་ཀྱི་ཆོས་འདི་དག་ཐམས་ཅད་དངོས་པོར་
གྲུབ་པ་མིན་པའི་རང་བཞིན་དོན་དམ་མཚན་མ་མེད་པའི་སྣང་ཆ་ལྷ་སྐུ་ཕྱག་རྒྱའི་རོལ་
བ་སྣང་ལ་རང་བཞིན་མེད་པ་ཆུ་ནང་གི་ཟླ་གཟུགས་ལྟ་བུའི་ཏིང་ངེ་འཛིན་བསྒོམས་
པས་རང་རང་གི་འབྲས་བུ་མི་ཚེ་བདུན་སོགས་སུ་ཐོབ་པར་འདོད་པ་ཡི་སྔགས་ཕྱི་རྒྱུད་
སྡེ་གསུམ་གྱི་ཐེག་པ་བསྟན་པ་དང་། ལ་ལས་ཏེ་སྟོན་པ་ཆོས་ཀྱི་སྐུ་ཡི་རང་ཉིད་ཀྱི་ཕུང་
པོ་ཁམས་དང་སྐྱེ་མཆེད་ཐམས་ཅད་ཡེ་ནས་ལྷ་དང་དཀྱིལ་འཁོར་གྱི་ངོ་བོར་བཞུགས་
པ་ལམ་བསྐྱེད་རྫོགས་འབད་རྩོལ་གྱིས་བསྒྲུབ་པར་གསུངས་པས་ཉིད་ཀྱིས་ཉིད་བསྒྲུབ་
པའི་ཚུལ་གྱིས་འབྲས་བུ་ཐོབ་པར་འདོད་པ་ནང་རྒྱུད་འོག་མ་གཉིས་བསྟན་པ་སྟེ། དེ་
ལྟར་སྐུ་གསུམ་གྱི་སྟོན་པའི་བསྟན་པ་ཐམས་ཅད་ཀུན་བྱེད་བྱང་ཆུབ་སེམས་ཀྱི་གནས་
ཚུལ་ཇི་བཞིན་པ་ལས་དོན་གཞན་དུ་ལྡེམ་དགོངས་ཀྱི་ཚིག་ཏུ་ལུང་བསྟན་པ་ཁོ་ན་ཡིན་
ཏེ། དེས་ན་ངེས་པའི་ལུང་བྱ་རྩོལ་མེད་པར་ཡེ་སངས་རྒྱས་པའི་དོན་ཇི་བཞིན་པ་མ་
བསྟན་པར་གདུལ་བྱ་དེ་དག་ལམ་ལ་རིམ་གྱིས་དཀྲི་བའི་དྲང་བའི་ལུང་ཙམ་ཞིག་་་་
བསྟན་པ་ཡིན་ཏེ། དེ་དག་གིས་རྣམ་རྟོག་གཞན་དུ་མི་འཕྲོ་བར་རང་རང་གི་བསྒོམ་
བྱའི་དོན་ལ་དམིགས་པ་རྩེ་གཅིག་ཏུ་གཏོད་པས་རྟོག་པ་ཐམས་ཅད་ཉེ་བར་ཞི་བའི་
ཞི་གནས་འཚོལ་བའི་ཏིང་ངེ་འཛིན་བསྒོམ་པ་ཡིན་པ་དེས་ན་རྒྱུ་འབྲས་ཀྱི་ཐེག་པ་དེ་
དག་རྫོགས་པ་ཆེན་པོའི་དོན་ལ་རིམ་གྱིས་དྲང་བའི་ལུང་ཙམ་དུ་བསྟན་པ་ཡིན་ནོ། །
ཅེས་གསུངས་སོ། །
གསུམ་པ་སེམས་ཉིད་ཇི་བཞིན་བཅོས་བསླད་མེད་པ་ཉིད་ངེས་པའི་དོན་ཡིན་པས་ཡོན་
ཏན་ལྷུན་གྱིས་གྲུབ་པ་ནི། དེ་ནས་སྟོན་པ་ཀུན་བྱེད་ཉིད་ཀྱིས་ངེས་པའི་དོན་ལུང་བསྟན་
བ 483 -



ལེའུ་སོ་གསུམ་པ། །
པ༑ ཀྱེ་རིག་པའི་རྒྱལ་པོ་སེམས་དཔའ་རྡོ་རྗེ་ཉོན་ཅིག འདི་ལྟར་ཆོས་རྣམས་ཀྱི་གནས་
ལུགས་དོན་དམ་བྱང་ཆུབ་སེམས་མ་བཅོས་ཇི་བཞིན་པ་སྟོན་པར་བྱེད་པས་ངེས་དོན་་་་
བླ་ན་མེད་པའི་ལུང་ཞེས་བསྟན་པ་དེ་ཇི་ལྟ་བུ་ཡིན་ཞེ་ན། དེ་ནི་རིག་པའི་རྒྱལ་པོས་
ཏེ་རིག་པའི་རྒྱལ་པོ་སེམས་དཔའ་རྡོ་རྗེ་ཉིད་ཀྱིས་རང་གིས་རིག་གམ་སྟེ་རིག་ཀྱང་་་་
རྟོགས་པར་བྱེད་པ་དང་། གང་ཟག་གཞན་ལ་སྒྲ་ཚིག་གིས་བསྟན་དུ་མེད་དེ། འདི་
ལྟར་སེམས་ཉིད་ཇི་བཞིན་པའི་དོན་དེ་ནི་ཡུལ་སྤྲོས་པའི་མཐའ་གང་ལའང་མི་གནས་
ཤིང་ཡུལ་ཅན་བློ་ཡིས་གང་དུའང་དམིགས་པར་བྱ་བའི་ཡུལ་དུ་གྲུབ་པ་མ་ཡིན་པ་དང་།
གཟུང་འཛིན་གྱི་སྤྲོས་པ་མེད་པས་ཆོས་ཉིད་རང་གི་ངོ་བོ་རྣམ་པར་མི་རྟོག་པའི་རང་
བཞིན་ཡིན་ཞིང་གཟུང་འཛིན་གྱིས་རྟོག་ཅིང་དཔྱོད་པའི་ཡུལ་ལས་ཀྱང་འདས་པའི་
རང་བཞིན་ཡིན་པས་དེ་ལ་བཅོས་བསྒྱུར་གང་ཡང་མེད་པའི་ཚུལ། རྡོ་རྗེ་སེམས་དཔའ་
ནམ་མཁའ་དང་མཉམ་པའི་རྒྱུད་ལས། བསམ་མེད་དམིགས་བྲལ་ཆོས་དབྱིངས་ལ། །
ཡེ་ཤེས་རང་གསལ་རིག་པའི་ཀློང་། །ཡེངས་མེད་འོད་གསལ་རིག་པས་བཞག །བཅོས་
མེད་དགོངས་པ་ཉིད་ཀྱི་ཀློང་། །ཞེས་གསུངས་པ་ལྟར་མ་བཅོས་ཡེ་གནས་ཀྱི་དགོངས་
པ་ལ་ངང་གིས་གནས་པ་ལས་ཐེག་པ་འོག་མ་ལྟར་དམིགས་པ་ལ་རྩེ་གཅིག་ཏུ་གནས་
བའི་ཏིང་ངེ་འཛིན་མི་བསྒོམ་སྟེ། ཅིའི་ཕྱིར་ན་བསྒོམ་བྱ་སྒོམ་བྱེད་ཀྱི་བསམ་པའི་ཡུལ་
དང་བྲལ་བ་ཡིན་པའི་ཕྱིར་རོ། །དེ་ལྟར་དམིགས་མཚན་སྤྲོས་པ་དང་བྲལ་བའི་རང་
བཞིན་ཡིན་པ་དེས་ན་འབྲས་བུ་སངས་རྒྱས་ཀྱི་གོ་འཕང་ཐོབ་པར་འདོད་པའི་སེམས་
ཀྱང་མེད་ལ། དེས་དང་དུ་བླང་བར་བྱ་བའི་འབྲས་བུའང་མེད་དེ། ཡེ་ནས་གཉུག་མ་
རང་བྱུང་གི་སེམས་ཉིད་རྣམ་པར་མི་རྟོག་པ་ཇི་བཞིན་པ་རུ་གནས་པ་ངེས་པའི་དོན་
ཡོན་ཏན་ལྷུན་གྱིས་གྲུབ་པའི་བདག་ཉིད་ཅན་ཡིན་པའི་ཕྱིར་ཏེ། དེ་ཉིད་ལས། རིག་
པ་རང་གསལ་ལྷུན་གྲུབ་ལ། །རྒྱུ་དང་རྐྱེན་ལས་མ་སྐྱེས་པས། །རང་བྱུང་འབྲས་བུ་ཡེ་
ཤེས་ཀློང་། །ཞེས་གསུངས་པ་དེས་ན་ས་དང་ལམ་ལ་མ་བགྲོད་བཞིན་ཏུ་འབྲས་བུ་་
པ 484 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
སངས་རྒྱས་ཀྱི་ས་རུ་ཡེ་ནས་ཕྱིན་ཟིན་པ་དང་། དེ་བཞིན་དུ་རིག་པ་རང་བྱུང་གི་ཡེ་་་
ཤེས་ལ་བསྒྲིབ་པའི་དྲི་མ་ཞིག་གསར་དུ་མ་སྦྱངས་བཞིན་དུ་རང་བྱུང་གི་ཡེ་ཤེས་ཡེ་
ནས་གནས་པའི་དོན་རྙེད་ཟིན་པ་ཡིན་པས་མཐར་ཕྱིན་མི་སློབ་པའི་ལམ་ལས་འདའ་
བ་མེད་དེ། དེ་ལས་འཁོར་བ་ཡེ་ནས་སངས་རྒྱས་ལ། །གཞན་དུ་བགྲོད་པའི་ཡུལ་
བྲལ་ནས། །ལམ་དང་ས་ལ་བགྲོད་མེད་དེ། །སེམས་ཉིད་མཐར་ཕྱིན་ལམ་གྱི་ཀློང་། །
ཞེས་པ་ལྟར་དང་། ཞི་རྒྱས་དབང་དྲག་གི་ཕྲིན་ལས་རྣམས་ཀྱང་མ་བཙལ་བཞིན་དུ་
བྱང་ཆུབ་སེམས་ཀྱི་ངོ་བོར་རང་བཞིན་དུ་ལྷུན་གྱིས་གྲུབ་པ་དང་། དམ་ཚིག་བསྲུང་
བའི་སེམས་ཀྱི་ཆེད་དུ་མི་སྡོམ་ཀྱང་གདོད་ནས་མེད་དང་གཅིག་པུ་ཕྱལ་བ་ལྷུན་གྲུབ་
བཞིའི་བདག་ཉིད་དུ་འདའི་ཉམས་དང་བྲལ་བས་ཡེ་བསྲུང་ཆེན་པོའི་རང་བཞིན་དུ་
རྣམ་པར་དག་པའི་ཚུལ་ཀྱང་། དེ་ཉིད་ལས། བྱ་བྲལ་འོད་གསལ་ཆོས་དབྱིངས་ལ། །
ཕྲིན་ལས་རྩོལ་མེད་ལྷུན་གྲུབ་པས། །འོད་གསལ་ཡེ་ཤེས་ཕྱོགས་རིས་མེད། །རྩོལ་
མེད་ཕྲིན་ལས་མཆོག་གི་ཀློང་ཞེས་དང་། །བསྲུང་མེད་སེམས་ཀྱི་རང་བཞིན་ནི། །ལྷག་
པའི་དམ་ཚིག་བཞི་ལ་གནས། །ཞེས་པ་ལ་སོགས་པ་གསུངས་སོ། །
དེས་ན་གཟུང་འཛིན་གྱི་རྟོག་པས་མ་བསླད་པར་ཡུལ་དང་ཡུལ་ཅན་དབང་པོ་ཐམས་
ཅད་ཆོས་ཉིད་དེ་བཞིན་ཉིད་ཀྱི་རང་བཞིན་དུ་མ་བསྒྲིབ་ཡེ་ནས་གསལ་ཞིང་གནས་་་
པ་ལ། སངས་རྒྱས་དང་སེམས་ཅན་བཟང་ངན་གཉིས་སུ་མ་མཐོང་སྟེ་ཆོས་ཉིད་དེ་
བཞིན་ཉིད་དུ་ཆོས་ཐམས་ཅད་ཐ་དད་མེད་པར་གཅིག་པར་མཐོང་བ་ཡིན་ལ། ཆོས་
ཉིད་དེ་བཞིན་ཉིད་ལ་གཅིག་དང་དུ་མ་གང་དུའང་གྲུབ་པ་མེད་ཅིང་
། རང་བྱུང་འདུས་
མ་བྱས་པའི་བདག་ཉིད་ཡིན་པས་ཡེ་ནས་རྒྱུ་ལས་མ་བྱུང་ཞིང་རྐྱེན་ལས་མ་སྐྱེས་པ་
ཡི་རང་བཞིན་ཆོས་ཐམས་ཅད་ཀྱི་སྙིང་པོ་རང་བྱུང་གི་ཡེ་ཤེས་དེ་ལ་རྒྱ་ཆད་ཕྱོགས་ལྷུང་
གང་ཡང་མེད་པས་སངས་རྒྱས་སུ་སྒྲོས་འདོགས་པ་དང་། སེམས་ཅན་གྱི་རང་བཞིན་
དུ་སྐུར་བ་འདེབས་པ་སོགས་ཀྱིས་བཏགས་པའི་ཐ་སྙད་ཐམས་ཅད་བུ་ལ་ཡོད་ཏེ་མེད་
དོ་ཞེས་པའོ། །བཞི་པ་རྣལ་དོན་སྒྲོ་སྐུར་བྲལ་བའི་དེ་བཞིན་ཉིད་ལས་གཞན་དུ་སྟོན་
- 485 -



ལེའུ་སོ་བཞི་བ།
པ་དྲང་དོན་དུ་གསུངས་པས་ངེས་དོན་སྙིང་པོའི་རང་བཞིན་བཤད་པ་ནི། ཀྱེ་སེམས་
དཔའ་ཆེན་པོ་རིག་པའི་རྒྱལ་པོ་ཞེས་བོས་ཏེ། འདི་ལྟར་སངས་རྒྱས་དང་སེམས་ཅན་
སྣང་སྲིད་སྣོད་བཅུད་ཀྱིས་བསྡུས་པའི་ཆོས་འདི་དག་ཐམས་ཅད་ཀུན་ཀྱང་། ཀུན་
བྱེད་བྱང་ཆུབ་ཀྱི་སེམས་ང་ཡི་རང་བཞིན་ཡོད་པའི་སྒྲོས་འདོགས་པ་དང་མེད་པ་
སྐུར་བ་གདབ་པ་གཉིས་དང་བྲལ་བའི་རང་བཞིན་ཡིན་པ་ལ། དེ་ལྟ་བུའི་སྟོན་པ་ཀུན་
བྱེད་ང་ཡི་རང་བཞིན་ཆོས་ཐམས་ཅད་ཆོས་ཉིད་དེ་བཞིན་ཉིད་ཐིག་ལེ་ཆེན་པོ་གཅིག་
གི་རང་བཞིན་དུ་གནས་པ་དེ་ལ། རྒྱལ་བ་སྐུ་གསུམ་གྱི་སྟོན་པས་འཁོར་རྣམས་ལ་་
རང་རང་གི་བློ་དང་མཐུན་པར་སོ་སོར་བསྟན་པ་དེ་ཡང་ཆོས་ཉིད་དེ་བཞིན་ཉིད་དེའི་
གཤིས་ལུགས་བྱ་རྩོལ་ཐམས་ཅད་དང་བྲལ་བའི་དོན་ཇི་བཞིན་པ་བསྟན་པ་མིན་དེ་
ལམ་ལ་རིམ་གྱི་དྲང་བའི་ལུང་ཙམ་བསྟན་པ་ཡིན་པའི་ཕྱིར་ན་ངེས་དོན་སྙིང་པོའི་རང་
བཞིན་ནི་བླང་དོར་རྩོལ་སྒྲུབ་ལ་སོགས་པ་ཐ་སྙད་བློ་ཡི་སྤྱོད་ཡུལ་ཐམས་ཅད་ལས་་་་
འདས་པའི་རང་བཞིན་དུ་ཤེས་པར་བྱའོ། །ཞེས་གསུངས་སོ། །ལེའུའི་མཚན་ནི།
བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་ངེས་པའི་ལུང་དང་དྲང་བའི་ལུང་བསྟན་
པའི་ལེའུ་སྟེ་སུམ་ཅུ་རྩ་གསུམ་པའི་འགྲེལ་བའོ།། །།
དོན་བཞི་བ་སངས་རྒྱས་ཐམས་ཅད་ཀྱི་དགོངས་པ་བྱ་བཙལ་གཉིས་སུ་མེད་པར་བསྟན་
པའི་རང་བཞིན་སེམས་ཉིད་རང་བྱུང་གི་ཡེ་ཤེས་སུ་འདུས་པའི་ལེའུ་སོ་བཞི་པ་ལ་་་་་
གཉིས་ཏེ། བསྟན་པ་དང་། བཤད་པའོ། །དང་པོ་ནི། དེ་ལྟར་ཀུན་བྱེད་བྱང་ཆུབ་
སེམས་ཀྱི་རང་བཞིན་མ་བཙལ་ལྷུན་གྲུབ་ཏུ་གནས་པའི་དོན་ཇི་བཞིན་དུ་རྟོགས་པ་
ངེས་པ་དོན་གྱི་ཐེག་པ་དང་སྟོན་པ་སྐུ་གསུམ་གྱི་བསྟན་པ་གཞན་རྣམས་དྲང་དོན་ཡིན་
པར་བསྟན་པ་དེ་ནས་བྱང་ཆུབ་ཀྱི་སེམས་ཀུན་བྱེད་རྒྱལ་པོ་དེས་སྐུ་གསུམ་གྱི་སངས་
རྒྱས་ཐམས་ཅད་ཀྱི་དགོངས་པ་མ་ལུས་པ་དཔེ་དོན་རྟགས་གསུམ་གྱི་རང་བཞིན་དུ་
ཀུན་བྱེད་བྱང་ཆུབ་ཀྱི་སེམས་ཉིད་ལ་ཡེ་ནས་དབྱེར་མེད་ལྷུན་གྲུབ་ཆེན་པོར་འདུས་་་
-486 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པའི་མདོ་འདི་གསུངས་སོ་ཞེས་པའོ། །
གཉིས་པ་ལ་གསུམ་སྟེ། ཀུན་བྱེད་སེམས་ཉིད་རང་བྱུང་གི་ཡེ་ཤེས་སུ་རྒྱལ་བའི་དགོངས་
པ་འདུས་ཚུལ་མདོར་བསྟན། དྲི་ལན་དང་དངངས་ཚུལ་དང་བཅས་པ་རྒྱས་པར་བཤད།
བཟང་ངན་བླང་དོར་མེད་པའི་ཆོས་ཉིད་རང་བྱུང་གི་ཡེ་ཤེས་སུ་ཐམས་ཅད་འདུས་ཚུལ་
གྱིས་དོན་བསྡུ་བའོ། །དང་པོ་ནི། ཀྱེ་ཀུན་བྱེད་བྱང་ཆུབ་སེམས་ཀྱི་གནས་ཚུལ་མ་ནོར་
ཇི་བཞིན་དུ་རྟོགས་པའི་རྒྱལ་པོའམ་མཆོག་ཏུ་གྱུར་པ་ཐུགས་སྲས་སེམས་དཔའ་རྡོ་རྗེ་
ཁྱོད་ཀྱིས་སྟོན་པ་ཀུན་བྱེད་རྒྱལ་པོ་ང་ཡིས་སྐུ་གསུམ་རྒྱལ་བའི་དགོངས་པ་ཐམས་ཅད་
སྟོན་པ་རང་བྱུང་གི་ཡེ་ཤེས་ཉིད་ལ། འདུས་པར་བསྟན་པའི་སྒྲ་ལ་ལེགས་པར་ཉོན་
ཅིག་ཅེས་ཉན་པར་བསྐུལ་ཏེ། དེ་ཡང་ཇི་ལྟར་ཞེ་ན་སྟོན་པ་ཀུན་བྱེད་རྒྱལ་པོ་ང་ཡིས་
ནི་མངོན་དུ་ཕྱུང་བའི་དུས་གསུམ་དུ་གཤེགས་བྱོན་འབྱོན་གྱུར་གྱི་སངས་རྒྱས་ཐམས་
ཅད་ཀྱི་དགོངས་པ་མཐར་ཐུག་པའི་དོན་རང་བྱུང་གི་ཡེ་ཤེས་སྐྱེ་འགགས་དང་བྲལ་
བའི་རང་བཞིན་ནི་དཔེ་དོན་རྟགས་གསུམ་གྱི་སྒོ་ནས་སྟོན་པ་ཀུན་བྱེད་ང་ལ་འདུས་་་
པ་ཡིན་ཏེ། དེ་ཡང་ང་ཡི་རང་བཞིན་རིག་པ་བྱང་ཆུབ་ཀྱི་སེམས་འདི་ལ་ནི། རྒྱལཾ་བ་
སྐུ་གསུམ་གྱི་སངས་རྒྱས་དུས་གསུམ་དུ་བྱོན་པ་ཐམས་ཅད་ཀྱི་སྐྱེ་མེད་བསྒྲེས་རྒུད་དང་
བྲལ་བའི་སྐུ་ཡང་འདུས་ལ། དེ་བཞིན་དུ་གྲགས་སྟོང་འགག་མེད་བརྗོད་བྲལ་གྱི་གསུང་
ཡང་འདུས་པ་དང་། ཐུགས་ཟབ་གསལ་གཉིས་མེད་ཀྱི་དགོངས་པ་ཀུན་འདུས་ཚུལ་
སྟོན་པ་ཀུན་བྱེད་ང་ཡིས་ཇི་ལྟར་བརྗོད་པ་ཡི་སྒྲ་ལ་རང་བྱུང་འགྱུར་མེད་བདེ་ཆེན་གྱི་
སྙན་གྱིས་ཉོན་ལ་དུས་གསུམ་རྒྱལ་བའི་ཆོས་ཉིད་སྤྲོས་བྲལ་བློ་འདས་ཀྱི་དགོངས་པ་
ཇི་ལྟར་འདུས་པའི་ཚུལ་འདི་མཁྱེན་པར་གྱིས་ཤིག་ཅེས་གསུངས་སོ། །གཉིས་པ་ལ་
གསུམ་སྟེ། འདུས་ཚུལ་ཞུས་པ་དང་། དེའི་ལན་གསུངས་པ་དང་། དངངས་ནས་བརྒྱལ་
བའོ། །དང་པོ་ནི། དེ་ནས་སེམས་དཔའ་རྡོ་རྗེས་སླར་ཞུས་པ། ཀྱེ་སྟོན་པ་ཀུན་བྱེད་
རྒྱལ་པོ་ལགས། འདི་ལྟར་སྟོན་པ་ཆོས་ཀྱི་སྐུ་དང་ལོངས་སྤྱོད་རྫོགས་པ་ཡི་ངོ་བོ་ཀུན་
ཏུ་བཟང་པོ་དང་རྡོ་རྗེ་སེམས་དཔའ་ལ་སོགས་པ་དང་། སྤྲུལ་སྐུའི་སངས་རྒྱས་རྣམ་
- 487-



ལེའུ་སོ་བཞི་བ།
པར་གཟིག་པ་དང་གཙུག་ཏོར་ཅན་ལ་སོགས་ཏེ་སངས་རྒྱས་རབ་བདུན་ནམ་དཔའ་
བོ་བདུན་དུ་གྲགས་པ་སྔ་མ་གཉིས་ཀྱི་ཁར་ཐམས་ཅད་སྐྱོབས་དང་ལོག་པར་དད་སེལ་
དང་འཁོར་བ་འཇིག་དང་འོད་སྲུང་དང་ཤཱཀྱ་ཐུབ་པ་རྣམས་དང་། དེས་མཚོན་པའི་
གཞན་ཡང་སྤྲུལ་སྐུའི་སངས་རྒྱས་གང་ཞིག་ད་ལྟའི་བསྐལ་བ་བཟང་པོ་འདི་ལ་འབྱོན་
པར་འགྱུར་བའི་རྣམ་འདྲེན་སྟོང་རྩ་གཉིས་ཀྱི་སངས་རྒྱས་རྣམས་དང་ཞེས་རྟོགས་པ་
མངོན་གྱུར་གྱི་སངས་རྒྱས་ཐམས་ཅད་དང་། ཡེ་ནས་གཞི་ལྷུན་གྱིས་གྲུབ་པའི་སངས་
རྒྱས་ཁམས་གསུམ་གྱི་སེམས་ཅན་རྣམས་ཀྱི་རྒྱུད་ལ་གདོད་ནས་བསལ་བཞག་བྲལ་་
བར་བཞུགས་པ་དང་། མདོར་ན་གྲངས་ཀྱི་མཐའ་བརྗོད་དུ་མེད་པ་ཕྱོགས་བཅུའི་ཞིང་
གི་རྡུལ་སྙེད་ཀྱི་སངས་རྒྱས་རྣམས་ཀྱི་དགོངས་པ་ཐམས་ཅད་ཀུན་བྱེད་སྙིང་པོ་བྱང་ཆུབ་
ཀྱི་སེམས་ཁྱོད་གཅིག་པུ་ལ་དབྱེར་མེད་ངོ་བོ་གཅིག་ཏུ་འདུས་པ་ལགས་སམ་ཞེས་་་་
ཞུས་སོ། །
གཉིས་པ་ལ་གསུམ་སྟེ། སྤྱི་འདུས་དཔེ་དོན་རྟགས་གསུམ་དང་། སྔ་མའི་མདོར་བསྡུ་
ཞིང་ཕྱི་མ་མདོར་བསྟན་ཚུལ་དང་། སྒོས་འདུས་རྣམ་པ་ལྔའོ། །དང་པོ་སྤྱི་འདུས་ལ་
གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། དེ་ལྟར་སེམས་
དཔའ་རྡོ་རྗེས་ཞུས་པའི་རྗེས་དེ་ནས་སྟོན་པ་ཀུན་བྱེད་རྒྱལ་པོས་འཁོར་གྱི་ཇི་སྐད་ཞུས་
པའི་དོན་སྐུ་གསུམ་གྱི་སངས་རྒྱས་མ་ལུས་ཤིང་ལུས་པ་མེད་པ་ཐམས་ཅད་ཀྱི་དགོངས་
པ་ཀུན་བྱེད་བྱང་ཆུབ་ཀྱི་སེམས་གཅིག་གི་ཀློང་དུ་འདུས་ཤིང་འུབ་ཆུབ་པའི་ཚུལ་དེ་་་་
ལྟར་ཡིན་པའི་གསུང་གྲགས་སྟོང་སྐྱེ་མེད་ཀྱི་རང་སྒྲ་བརྗོད་པ་ནི། ཀྱེ་རྟོགས་པའི་རྒྱལ་
པོས་སེམས་དཔའ་རྡོ་རྗེ་ཁྱོད་ཀྱིས་ད་ལྟ་ཇི་ལྟར་ཞུས་པའི་དོན་བཤད་པར་བྱ་ཡི་ལེགས་
པར་ཉོན་ཅིག་ཅེས་སྐབས་ཕྱེས་ནས། སྐྱེ་མེད་རང་བྱུང་གི་ཡེ་ཤེས་ཆོས་དབྱིངས་བྱང་
ཆུབ་སེམས་ཀྱི་ཀློང་ན་སྐུ་གསུམ་རྒྱལ་བ་ཐམས་ཅད་དམ་དུས་གསུམ་གྱི་སངས་རྒྱས་
ཐམས་ཅད་དགོངས་ཀློང་དབྱེར་མེད་གཅིག་ཏུ་བཞུགས་པ་ལ་ཧོ་ཧོ་ཞེས་དགྱེས་ཤིང་
- 488 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ངོ་མཚར་བའི་བཞད་སྒྲ་དང་བཅས་པས། ཇི་ལྟར་ཞུས་པ་ལྟར་ཡིན་པའི་ལན་དུ་ཆོས་
སྐུ་སྐྱེ་མེད་དོན་གྱི་གསུང་དབྱངས་ཀྱི་སྒྲ་བརྗོད་དེ། དེ་ཡང་ཇི་ལྟར་ན་མཚོན་བྱེད་དཔེ་
དང་མཚོན་བྱ་དོན་དང་རྟགས་སམ་གཏན་ཚིག་གསུམ་གྱི་དུས་གསུམ་རྒྱལ་བའི་དགོངས་
པ་མ་ལུས་པ་ཀུན་བྱེད་ཉིད་ལ་འདུས་པའི་དོན་ཇི་བཞིན་དུ་བསྟན་པ་ནི། འདི་ལྟར་
དཔེ་ནི་ཀུན་བྱེད་ང་ཡི་རང་བཞིན་ཡེ་ནས་སྐྱེ་བ་མེད་པ་གསལ་སྟོང་རྣམ་པར་དག་པས་
ནམ་མཁའ་དང་འདྲ་བ་དང་། ང་ཡི་དོན་ནི་ཆོས་ཐམས་ཅད་ཀྱི་ཆོས་ཉིད་བྱང་ཆུབ་
སེམས་ཀྱི་རང་བཞིན་ཡེ་སྟོང་སྤྲོས་པ་དང་བྲལ་བ་གྲུབ་བསལ་འཕོ་འགྱུར་མེད་པའི་
དོན་ཡིན་པ་དང་། རྟགས་ནི་ཀུན་བྱེད་སྟོན་པ་ང་ཡི་ངོ་བོ་རང་རྩལ་འགགས་པ་མེད་
པ་བྱང་ཆུབ་ཀྱི་སེམས་ཡིན་ལ། རྒྱུ་མཚན་དེས་ན་སྐུ་གསུམ་གྱི་རྒྱལ་བ་རྣམས་ཀྱི་་
དགོངས་པ་ཡང་དཔེ་དོན་རྟགས་གསུམ་པོ་དེ་ལས་གཞན་དུ་མེད་པས་ཀུན་བྱེད་ང་ཡི་
དགོངས་པའི་ཀློང་དུ་མཉམ་རྫོགས་ལྷུན་གྲུབ་ཆེན་པོར་དུ་མ་རོ་གཅིག་ཉིད་དུ་འདུས་
པ་ཡིན་ནོ་ཞེས་མདོར་བསྟན་པའོ། །
གཉིས་པ་རྒྱས་པར་བཤད་པ་ལ་གསུམ་སྟེ། ཆོས་སྐུ་ལོངས་སྐུ་སྤྲུལ་སྐུའི་དགོངས་པ་
ནམ་མཁའི་རང་བཞིནདུ་འདུས་པས་དཔེ་དང་། སྐུ་གསུམ་སྐྱེ་འགགས་མེད་པའི་ངོ་
བོ་སེམས་ཉིད་དུ་འདུས་པས་དོན་དང་། རང་བཞིན་སྟོང་གསལ་ངོ་བོ་ཐུགས་རྗེའི་་
གདངས་སྣ་ཚོགས་སུ་འཆར་བ་རིག་པ་ཉིད་སྐུ་གསུམ་རང་ལ་ཚང་པའི་རྟགས་སོ། །
དང་པོ་ནི། ཀྱེ་ཞེས་སེམས་དཔའ་རྡོ་རྗེ་ལ་འབོད་པའི་ཚིག་གིས་མགོ་དྲངས་ཏེ། འདི་
ལྟར་ཆོས་ཐམས་ཅད་ཀུན་གྱི་བྱེད་པོ་སེམས་ཉིད་འདུས་མ་བྱས་པ་རང་བྱུང་རིག་པའི་
ཡེ་ཤེས་ང་ལ་ནི་མ་རིག་པའི་མུན་པ་ཞིག་ཡེ་ནས་གཤིས་ལ་ཞུགས་མ་མྱོང་བས་སྒྲིབ་
བྱེད་ཀྱི་དྲི་མ་གང་གིས་མ་བསྒྲིབས་ཤིང་འགྱུ་དྲན་སེམས་ཀྱི་རྟོག་པ་གང་ཡང་མེད་་་་
པས། དཔེ་རྟོག་མེད་ནམ་མཁའ་ལྟ་བུའི་རང་བཞིན་འདི་ནི་ཆོས་ཀྱི་སྐུ་བསམ་བརྗོད་
ལས་འདས་པ་ཡིན་པས་ཆོས་སྐུའི་དགོངས་པ་འདུས་པ་དང་། ང་ནི་གཟུང་འཛིན་རྣམ་
རྟོག་གི་བློ་དང་བྲལ་བའི་རྟོག་བྲལ་རིག་པའི་རང་བཞིན་མ་བཅོས་པ་ཡིན་པས་འཁོར་
བ 489 -



ལེའུ་སོ་བཞི་བ།
འདས་བཟང་ངན་བླང་དོར་སོགས་གང་དུའང་མི་རྟོག་ཅིང་གང་ལའང་བླང་དོར་དུ་ཞེན་
པ་མེད་ལ། བླང་དོར་མེད་པ་དེ་ཡི་ཆ་ནས་ཀྱང་ནམ་མཁའ་ཡི་རང་བཞིན་དང་འདྲ་བ་
སྟེ༑ དེས་ན་དཔེ་རྟོག་བྲལ་ནམ་མཁའ་ཉིད་ལ་བླང་དོར་མེད་པ་དེ་བཞིན་དུ་ཀུན་ཏུ་
བཟང་པོའི་དགོངས་པ་ཆོས་ཉིད་མཉམ་པ་ཆེན་པོའི་དོན་ལ་བླང་དོར་མེད་པ་དེ་ལྟ་
བུའི་ཕྱིར་ན་བླང་དོར་མེད་པའི་དགོངས་པ་ཡང་ང་ལས་གཞན་དུ་མེད་པར་ཀུན་བྱེད་
བྱང་ཆུབ་ཀྱི་སེམས་ཉིད་ལ་འདུས་པ་ཡིན་ལ། དེ་བཞིན་དུ་ཀྱེ་སེམས་དཔའ་ཆེན་པོ་
ཁྱོད་ཀྱིས་སྟོན་པ་ལོངས་སྐུ་དང་སྤྲུལ་སྐུའི་དགོངས་པ་ང་ལ་ཇི་ལྟར་འདུས་པའི་ཚུལ་་་
ཡང་ཉོན་ཅིག་ཅེས་བསྐུལ་ཏེ། ཀྱེ་སྟོན་པ་ཀུན་བྱེད་རྒྱལ་པོ་ང་ནི་རང་བྱུང་འདུས་མ་
བྱས་པའི་རང་བཞིན་ཡིན་པས་རྒྱུ་རྐྱེན་གང་ལས་ཀྱང་མ་སྐྱེས་པ་གདོད་ནས་ཡེ་སྟོང་་་
ཆེན་པོ་ནམ་མཁའ་ལྟ་བུའི་རང་བཞིན་དང་འདྲ་བ་ཡིན་ཞིང་། མ་སྐྱེས་པ་ཡི་མཚན་ཉིད་
ཅན། ནམ་མཁའ་ཡི་དཔེ་དེ་བཞིན་དུ་རྡོ་རྗེ་སེམས་དཔའ་ལ་ཡེ་ནས་སྐྱེ་བ་མེད་པས་
ལོངས་སྐུ་སྐྱེ་འགགས་མེད་པའི་དགོངས་པ་ཀུན་ཀྱང་ང་ལ་འདུས་པ་དང་། །
སྤྲུལ་སྐུའི་དགོངས་པ་འདུས་ཚུལ་ཡང་སངས་རྒྱས་རྣམ་པར་གཟིགས་དང་གཙུག་ཏོར་
ཅན་ལ་སོགས་པ་ཐུགས་བསྐྱེད་དང་སྨོན་ལམ་ཕུལ་དུ་ཕྱིན་པས་སངས་རྒྱས་རབ་བདུན་
ནམ་དཔའ་བོ་བདུན་དང་། སྟོན་མཆོག་མཉམ་མེད་ཤཱཀྱ་ཐུབ་པ་སོགས་བསྐལ་བཟང་
གི་རྣམ་འདྲེན་སྟོང་རྩ་གཉིས་དང་གཞན་ཡང་ཕྱོགས་བཅུའི་རྡུལ་སྙེད་ཀྱི་ཞིང་གི་སངས་
རྒྱས་གྲངས་ལས་འདས་པ་དང༌། ཆོས་དབྱིངས་ཀུན་ཁྱབ་འདུས་མ་བྱས་པའི་ཀློང་དུ་
གདོད་ནས་ཡེ་རྫོགས་སུ་ལྷུན་གྱིས་གྲུབ་པའི་སངས་རྒྱས་ཐམས་ཅད་ཀྱང་དགོངས་་་་
པ་ནམ་མཁའི་རང་བཞིན་དང་མཚུངས་པ་ཡིན་ཏེ། ཇི་ལྟར་ན་གདོད་ནས་སྐྱེ་བ་མེད་
ཅིང་གཟུང་འཛིན་སྤྲོས་པ་ཐམས་ཅད་དང་བྲལ་བས་རྣམ་པར་མི་རྟོག་པའི་ཡེ་ཤེས་ཀྱིས་
བདག་ཉིད་དུ་བཞུགས་པས་བླང་དོར་གང་ཡང་མེད་པ་དེས་ན་ནམ་མཁའི་དཔེ་ཡིས་
མཚོན་ནས་རྒྱལ་བ་སྐུ་གསུམ་གྱི་དགོངས་པ་ཐམས་ཅད་ཀུན་བྱེད་བྱང་ཆུབ་ཀྱི་སེམས་
- 490 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ང་ལ་འདུས་པར་བསྟན་པ་ཡིན་ནོ་ཞེས་གསུངས་སོ། །
གཉིས་པ་ནི། ཀྱེ་སེམས་དཔའ་ཆེན་པོ་ཉོན་ཅིག་ཀྱེ་གོང་དུ་བཤད་པའི་སྐུ་གསུམ་
དང་རང་བཞིན་ལྷུན་གྱིས་གྲུབ་པའི་སངས་རྒྱས་ཐམས་ཅད་ཀྱི་དགོངས་པ་དོན་གྱིས་
ཀུན་བྱེད་བྱང་ཆུབ་ཀྱི་སེམས་ཉིད་ལ་འདུས་པ་ཡི་ཚུལ་ནི། འདི་ལྟར་ཀུན་བྱེད་རྒྱལ་
པོའི་རང་བཞིན་ནི་གདོད་ནས་སྐྱེ་བ་མེད་པར་བསྟན་པ་བཞིན་དུ་སྐུ་གསུམ་གྱི་སངས་
རྒྱས་ཀུན་ལ་སྐྱེ་བ་མེད་པས་དོན་སྐྱེ་བ་མེད་པའི་ཆོས་ཉིད་འདུས་པར་བསྟན་ཅིང་།།
ཀུན་བྱེད་རྒྱལ་པོའི་རང་བཞིན་ལ་ཆོས་ཉིད་སྐྱེ་བ་མེད་པའི་ངང་ནས་གདངས་འགག་་་
པ་མེད་པའི་རོལ་བ་སྣ་ཚོགས་སུ་འཆར་དུ་ཡོད་པ་བཞིན་དུ་གོང་དུ་བཤད་པའི་སྐུ་་་
གསུམ་གྱི་སངས་རྒྱས་དེ་ཐམས་ཅད་ཀྱི་ཆོས་ཉིད་སྐྱེ་མེད་སྤྲོས་པ་དང་བྲལ་བ་རྟོག་
བྲལ་བློ་ལས་འདས་པ་དེ་ལ་ནི་རྩལ་སྣང་འགགས་པ་མེད་པ་ཐུགས་རྗེ་ཡེ་ཤེས་ཀྱི་
སྣང་ཆ་ཅིར་ཡང་འཆར་དུ་ཡོད་པ་དེས་ན་འགག་པ་མེད་པའི་ཆོས་ཉིད་འདུས་པར་་་་
བསྟན་པ་ཡིན་ནོ། །གསུམ་པ་ནི། ཀྱེ་སེམས་དཔའ་ཆེན་པོ་ཉོན་ཅིག། ཀུན་བྱེད་བྱང་
ཆུབ་སེམས་ཀྱི་ཀློང་དུ་སྐུ་གསུམ་རྒྱལ་བ་ཐམས་ཅད་རྟགས་ཀྱི་སྒོ་ནས་འདུས་པ་་་་
བསྟན་པ་ནི། འདི་ལྟར་རྟགས་ཞེས་པ་ནི་སྐུ་གསུམ་གྱི་སངས་རྒྱས་ཐམས་ཅད་ཀུན་་་་
སེམས་ཉིད་རང་བྱུང་གི་ཡེ་ཤེས་ལ་མ་བཙལ་ལྷུན་གྲུབ་ཏུ་ཚང་བའི་རྟགས་ཏེ། དེ་ཡང་
རིག་པ་བྱང་ཆུབ་སེམས་ཀྱི་རང་བཞིན་སྐྱེ་བ་མེད་པ་ཆོས་ཀྱི་སྐུ་དང་། ངོ་བོ་འགགས་
པ་མེད་པ་ལོངས་སྤྱོད་རྫོགས་སྐུ་དང་། ཐུགས་རྗེ་ཅིར་ཡང་འཆར་དུ་རུང་བ་སྤྲུལ་པའི་
སྐུ་སྟེ་སྐུ་གསུམ་ལྷུན་གྲུབ་ཏུ་གནས་པ་དེ་ཡི་རྩལ་འགགས་པ་མེད་པའི་གདངས་ལས་
གདུལ་བྱ་གཞན་སྣང་གི་སྐུ་གསུམ་ཡང་འཆར་ཞིང་སྣང་བ་ཡིན་པའི་ཕྱིར་ན། དེ་ལྟ་
བུའི་སངས་རྒྱས་སྐུ་གསུམ་པོ་ཐམས་ཅད་ཀུན་བྱེད་རྒྱལ་པོ་རིག་པ་བྱང་ཆུབ་སེམས་
ཀྱིས་ནི། བྱས་པའམ་དེའི་གདངས་ལས་ཤར་བ་ཡིན་ལ། རྒྱུ་མཚན་དེས་ན་སངས་
རྒྱས་ཆོས་ཀྱི་སྐུ་དང་ལོངས་སྤྱོད་རྫོགས་པའི་རང་བཞིན་ཀུན་ཏུ་བཟང་པོ་དང་རྡོ་རྗེ་
སེམས་དཔའ་ལ་སོགས་པ་ཡི་ཞེས་པས་སྤྲུལ་སྐུའི་སངས་རྒྱས་རྣམས་ཀྱང་བསྡུས་པ་སྟེ།
བ 491 -



ལེའུ་སོ་བཞི་བ།
མདོར་ན་དུས་གསུམ་གྱིས་བསྡུས་པའི་སངས་རྒྱས་མ་ལུས་པའི་འབྱུང་གནས་སུ་གྱུར་
པས་སྙིང་པོའམ་རྟགས་ནི་བྱང་ཆུབ་སེམས་ཀྱི་ངོ་བོ་ཀུན་ཁྱབ་འཕོ་འགྱུར་མེད་པའི་་་་
དབྱིངས་སུ་སངས་རྒྱས་དེ་ཐམས་ཅད་དགོངས་ཀློང་དབྱེར་མེད་གཅིག་ཏུ་འདུས་པ་ཡིན་
ནོ་ཞེས་པ་དེས་ནི་དུས་གསུམ་རྒྱལ་བ་ཐམས་ཅད་ཀུན་བྱེད་བྱང་ཆུབ་ཀྱི་སེམས་ལ་དཔེ་
དོན་རྟགས་གསུམ་དུ་འདུས་པར་བསྟན་པ་ཡིན་ནོ། །གཉིས་པ་ནི། །ཀྱེ་སེམས་དཔའ་
རྡོ་རྗེ་སྟོན་པ་ཀུན་བྱེད་རྒྱལ་པོ་ང་ལ་ནི་དཔེ་དོན་རྟགས་གསུམ་གྱི་སྒོ་ནས་སྐུ་གསུམ་
གྱི་རྒྱལ་བ་མ་ལུས་པ་སྤྱི་དང་བྱེ་བྲག་ཏུ་ཆོས་སྐུ་ལ་སོགས་པ་རང་རང་སྒོས་སུ་འདུས་
ཚུལ་ནི་རྣམ་པ་ལྔ་ཡི་སྒོ་ནས་འདུས་པ་དེས་ན་དུས་གསུམ་སངས་རྒྱས་ཐམས་ཅད་ཀྱི་
དགོངས་པ་མ་ལུས་པ་ཀུན་འདུས་པ་སྟེ། དེ་ཡང་སྤྱི་འདུས་དཔེ་དོན་རྟགས་གསུམ་
དུ་འདུས་ཚུལ་ནི་གོང་དུ་བསྟན་ཟིན་ལ། སྒོ་འདུས་ནི་རྣམ་པ་ལྔ་ཡི་ཚུལ་དུ་འདུས་ཏེ་
ཞེས་ཚིག་ཕྱི་མ་འདྲེན་པའི་ཕྱིར་དུ་ལྷག་བཅས་ཀྱི་སྒྲ་སྦྱར་བའོ། ། །
གསུམ་པ་སྒོས་འདུས་ལ་རྣམ་པ་ལྔ་ལས། དང་པོ་དབྱིངས་ཆོས་སྐུའི་ངོ་བོ་འདུས་ཚུལ་
ནི༑ འདི་ལྟར་སྟོན་པ་ཆོས་ཀྱི་སྐུ་ཡི་དགོངས་པ་ཇི་ལྟར་འདུས་པ་ནི་སྙིང་པོ་བྱང་ཆུབ་
སེམས་ཀྱི་རང་བཞིན་དབྱིངས་ནང་གསལ་སྤྲོས་པ་དང་བྲལ་བ་མི་རྟོག་མཉམ་པ་ཉིད་
དུ་གནས་པ་དེ་ལས་གཞན་དུ་ཆོས་སྐུའི་དགོངས་པ་ཞིག་མེད་པར་དེ་ཉིད་ཀྱི་ངང་དུ་
དབྱེར་མེད་པར་འདུས་པ་ཉིད་ཡིན་ལ། དེ་ལྟ་བུའི་དབྱིངས་ནང་གསལ་སྤྲོས་པ་དང་
བྲལ་བའི་ངང་ལས་མི་གཡོ་བཞིན་དུ་ཕྱི་གསལ་སྐུ་དང་ཡེ་ཤེས་ཀྱི་ཆོ་འཕྲུལ་འགགས་
མེད་དུ་འབྱིན་པར་ནུས་པས་འདི་ལྟར་ཕྱི་ནང་སྣོད་བཅུད་དུ་སྣང་བའི་ཆོས་འདི་དག་
ཐམས་ཅད་ཀུན་བྱེད་བྱང་ཆུབ་སེམས་ཀྱི་ཆོ་འཕྲུལ་འགགས་མེད་དུ་སྣང་བ་ཡིན་ཕྱིར།
སེམས་ཅན་རྣམས་ཀྱིས་ངོ་མ་ཤེས་པ་ཙམ་ལས་དོན་ལ་སྣང་སྲིད་སྣོད་བཅུད་ཀྱི་རོལ་
བར་ཤར་བ་འདི་ཐམས་ཅད་རྒྱལ་བ་ཀུན་ཏུ་བཟང་པོའི་གཟུགས་སྐུ་ཡེ་ཤེས་སྒྱུ་མའི་
རང་བཞིན་ཡིན་པར་གསུངས་ཏེ། ཐིག་ལེ་ཀུན་འདུས་ལས། ཆོས་རྣམས་ཐམས་ཅད་
- 492 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
རང་བཞིན་རྣམ་དག་ཀློང་། །མི་རྟོག་ཆོས་སྐུ་འགག་མེད་ཡེ་ཤེས་གསལ། །སྐུ་དང་ཡེ་
ཤེས་རོལ་བ་མཛད་སྤྱོད་ལས། །ཕྱི་ནང་སྣོད་བཅུད་གཟུང་འཛིན་སྣང་བ་རྣམས། །
སྤྲུལ་པའི་སྣང་བ་ཆོས་ཉིད་ངང་དུ་དག །རང་གི་ངོ་བོ་མ་བསྒྲིབ་ཀུན་ཏུ་གསལ། །སྐྱོན་
དང་ཡོན་ཏན་རེ་དོགས་བཟང་ངན་རྣམས། །གཉིས་མེད་བདེ་ཆེན་རྟོག་པའི་མཐའ་
ལས་འདས། །ཞེས་གསུངས་སོ། །
གཉིས་པ་ལོངས་སྐུར་སྣང་བ་ཀུན་བཟང་འདུས་པ་ནི། དེ་ལ་རྒྱལ་བ་ལོངས་སྤྱོད་རྫོགས་
པའི་སྐུ་ཡི་དགོངས་པ་ཚུལ་ཇི་ལྟར་འདུས་པ་ནི། འདི་ལྟར་ཤེས་པ་ཚོགས་དྲུག་གི་
ཡུལ་ལ་མངོན་སུམ་དུ་ཆོས་ཉིད་ཀྱི་རང་བཞིན་མ་འགགས་པར་སྣང་བ་འབྱུང་བ་ཆེན་
པོ་ལྔ་དང་འདོད་པའི་ཡོན་ཏན་མ་འགགས་པ་གཟུགས་སྒྲ་དྲི་རོ་ལ་སོགས་པ་ཐམས་
ཅད་ཕུན་སུམ་ཚོགས་པ་ཐམས་ཅད་འགགས་མེད་དུ་སྣང་ཞིང་རང་སྣང་ལ་རང་གིས་
ལོངས་སྤྱོད་པས་ལོངས་སྤྱོད་རྫོགས་པའི་སྐུ་ཞེས་བྱ་ལ། དེ་ཉིད་ཀྱང་གཞན་དུ་མེད་
པར་སྙིང་པོ་བྱང་ཆུབ་སེམས་ཀྱི་རྩལ་ལས་མངོན་དུ་འབྱིན་ཅིང་སྣང་བ་ཡིན་པར་གསུངས་
པས་ན་ཀུན་བྱེད་བྱང་ཆུབ་ཀྱི་སེམས་ཉིད་ལ་འདུས་པ་དང་། ཀུན་ཏུ་བཟང་པོའི་
དགོངས་པ་འདུས་པ་ནི་གོང་དུ་བཤད་པ་དེ་ལྟ་བུའི་འདོད་པའི་ཡོན་ཏན་ཇི་ལྟར་སྣང་་་
བ་ཡི་སྤྱོད་ཡུལ་ཐམས་ཅད་དག་པ་ཉག་གཅིག་ཀུན་དུ་བཟང་པོའི་རང་བཞིན་ལས་་་་
བཟང་ངན་བླང་དོར་ཀྱི་དབྱེ་བ་མེད་པ་རུ་ཀུན་བྱེད་བྱང་ཆུབ་སེམས་ཀྱི་དབྱིངས་ལས་་་
མངོན་དུ་ཕྱུང་བའི་རོལ་བར་ཤར་བ་ཡིན་པས་ན་དེ་ཉིད་ཀྱི་ངང་དུ་ཡེ་ནས་འདུས་པའོ། །
ཀློང་ཆེན་རབ་འབྱམས་ལས། ཐམས་ཅད་ཀུན་ཏུ་བཟང་པོར་གཅིག །མི་བཟང་བ་་
ཡང་བཟང་པོར་གཅིག །མི་གཅིག་པ་ཡང་གཅིག་པར་གནས། །ཐམས་ཅད་ལྷུན་གྱིས་
གྲུབ་པར་འདུས། །ཞེས་གསུངས་པ་ལྟར་རོ། །
གསུམ་པ་ནི།སྟོན་པ་རྡོ་རྗེ་སེམས་དཔའི་དགོངས་པ་ཇི་ལྟར་འདུས་པ་ནི། རིག་པ་
སྟོང་གསལ་རང་བྱུང་གི་ཡེ་ཤེས་རྒྱུ་རྐྱེན་ལས་མི་སྐྱེ་ཞིང་རང་བྱུང་འདུས་མ་བྱས་པའི་
བདག་ཉིད་གཞོམ་གཞིག་བསྒྲེས་རྒུད་དང་བྲལ་བ་དེ་ཡི་གདངས་མི་འགགས་པ་འོད་
- 493-



ལེའུ་སོ་བཞི་བ།
གསལ་ཡེ་ཤེས་ཆེན་པོའི་སྣང་བ་ཕྱོགས་མེད་དུ་རྒྱས་པ་ནི་རྡོ་རྗེ་སེམས་དཔའི་དགོངས་
པ་ཡིན་ལ། དེ་ཡང་ཀུན་བྱེད་བྱང་ཆུབ་སེམས་ཀྱི་ཀློང་དུ་མ་བཙལ་ལྷུན་གྱི་གྲུབ་པར་
འདུས་པ་ཡིན་ནོ། །བཞི་པ་སྤྲུལ་སྐུ་ཀུན་ཁྱབ་ཀྱི་རང་བཞིན་འདུས་པ་ནི། འདི་ལྟར་
མཐའ་ཡས་པའི་གདུལ་བྱའི་ཁམས་ཀུན་ལ་ཁྱབ་པའི་སངས་རྒྱས་སྤྲུལ་པའི་སྐུ་ཐུགས་
རྗེ་འགགས་མེད་ཀྱི་རོལ་བར་ཤར་བ་དཔའ་ཆེན་དུ་མའི་ནང་ནས་སྙིང་སྟོབས་ཕུལ་་
དུ་ཕྱིན་པས་ཐུགས་བསྐྱེད་དང་སྨོན་ལམ་རབ་ཏུ་གྱུར་པའི་སངས་རྒྱས་དཔའ་བོ་བདུན་
དང་། དེ་ལས་ཀྱང་ཆེས་ཁྱད་པར་དུ་འཕགས་པས་པདྨ་དཀར་པོ་ལྟར་བསྔགས་ཤིང་
མི་མཇེད་ཚེ་ལོ་བརྒྱ་བའི་འགྲོ་བ་རྣམས་ཀྱི་དཔལ་དུ་བྱོན་པ་སྟོན་མཆོག་མཚུངས་མེད་
ཤཱཀྱ་ཐུབ་པ་དང་། དེ་ལ་སོགས་པའི་བསྐལ་བཟང་འདི་ཡི་སངས་རྒྱས་སྟོང་རྩ་གཉིས་
དང༌། གཞན་ཡང་ཕྱོགས་བཅུའི་ཞིང་གི་རྡུལ་སྙེད་ཀྱི་སངས་རྒྱས་ད་ལྟར་དངོས་སུ་
བཞུགས་པ་དང་། དེ་དག་གིས་མཚོན་དེ་སྐུ་གསུང་ཐུགས་ཀྱིས་གདུལ་བྱའི་འགྲོ་བའི་
དོན་མཛད་པའི་ཕྲིན་ལས་ཅན་སྔར་འདས་པ་དང་མ་འོངས་པ་ན་འབྱུང་བར་འགྱུར་་་་
བ་ཐམས་ཅད་བྱུང་ཡང་ཆོས་སྐུ་ཀུན་བྱེད་རྒྱལ་པོའི་སྐུ་གསུང་ཐུགས་ཀྱི་རོལ་རྩལ་ལས་
བྱུང་བ་དང་། གནས་ཀྱང་ཀུན་བྱེད་བྱང་ཆུབ་སེམས་ཀྱི་སྐུ་གསུང་ཐུགས་ཀྱི་ཆོས་ཉིད་
ལཾས་གཞན་དུ་མེད་པས་དེ་ཉིད་ཀྱི་ངང་ལ་གནས་པ་ཡིན་ལ། སྐུ་རྫུ་འཕྲུལ་གྱི་ཆོ་འཕྲུལ་
གསུངས་རྗེས་སུ་བསྟན་པའི་ཆོ་འཕྲུལ་ཐུགས་ཀུན་ཏུ་བརྗོད་པའི་ཆོ་འཕྲུལ་སོགས་ཀྱིས་
གདུལ་བྱའི་འགྲོ་བ་རྣམས་ཀྱི་དོན་མཛད་པའི་ཚུལ་དེ་ཡང་བྱང་ཆུབ་སེམས་ཀྱི་རོལ་
རྩལ་ལས་གཞན་དུ་མེད་པས་ན་ཀུན་བྱེད་ཉིད་དུ་འདུས་ཤིང་ཡེ་ནས་དབྱེར་མེད་དུ་
གནས་པ་ཡིན་པར་གསུངས་པ་སྟེ། ཀློང་ཆེན་རབ་འབྱམས་ལས། འདས་དང་མ་འདས་
སངས་རྒྱས་དང་། །སླད་ཀྱིས་འབྱོན་པའི་རྒྱལ་བ་རྣམས། །ཀུན་བཟང་རྡོ་རྗེ་ལྷ་ཡི་ལྷ། །
དབྱེར་མེད་གཅིག་ཏུ་གནས་པའི་ཕྱིར། །རང་བཞིན་དོན་ལས་གཡོས་པ་མེད། །སྣ་
ཚོགས་ཆོས་སུ་སྣང་བ་ཀུན། །གཅིག་ལས་གྲངས་སུ་ཕྱེ་བས་ན། །ཆོས་རྣམས་ཐམས་
- 494 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཅད་བྱེ་བྲག་མེད། །ཅེས་གསུངས་པ་ལྟར་རོ། །ལྔ་བ་རང་བྱུང་ཡེ་ཤེས་འདུས་པ་ནི།
འདི་ལྟར་གཟུང་འཛིན་དམིགས་པའི་སྤྱོད་ཡུལ་ལས་འདས་པའི་སྤྲོས་བྲལ་ཆོས་ཀྱི་་་
དབྱིངས་ཀྱི་ཕོ་བྲང་ན་དུས་བཞི་མཉམ་པ་ཆེན་པོ་གཅིག་ཏུ་བཞུགས་པའི་སངས་རྒྱས་
གང་ཇི་སྙེད་ཡོད་པ་ཐམས་ཅད་རང་བྱུང་གི་ཡེ་ཤེས་ཀྱི་རྩལ་ལས་སྣང་བ་མིན་པ་གཅིག་
ཀྱང་མེད་པས་ན་སྟོན་པ་ཀུན་བྱེད་རྒྱལ་པོ་ང་རུ་མ་འདུས་པ་གཅིག་ཀྱང་མེད་ལ། དེ་
བཞིན་དུ་ནམ་མཁའི་ཁམས་ཀྱི་ཀློང་ཆེན་པོ་བློས་གཞལ་དུ་མེད་ཅིང་མཐའ་ཡས་པ་་
ན་འཁོར་འདས་ཀྱི་སྣང་བ་ཕྱི་ནང་སྣོད་བཅུད་ཀྱི་དངོས་པོ་གང་སྣང་བ་ཐམས་ཅད་རང་
བྱུང་ཡེ་ཤེས་ཀྱི་རོལ་བ་ཉག་གཅིག་ཡིན་པས་ཀུན་བྱེད་རྒྱལ་པོ་ང་རུ་མ་འདུས་པ་གཅིག་
ཀྱང་མེད་པར་ཆོས་དབྱིངས་བསམ་བརྗོད་དང་བྲལ་བའི་ཀློང་དུ་བཟང་ངན་བླང་དོར་
མེད་པར་གཅིག་ཏུ་གནས་པ་ཡིན་ཏེ། མདོ་བཅུ་ལས། རང་ལས་བྱུང་བའི་ཆོས་རྣམས་
ཀུན། །རང་བྱུང་ཡེ་ཤེས་སེམས་སུ་ཤེས། །རང་བྱུང་བྱང་ཆུབ་སེམས་འདི་ལས། །མ་
ཡིན་པ་ཡི་ཆོས་མེད་པས། །སེམས་མ་ཡིན་གྱི་ཆོས་ཡོད་མིན། །ཞེས་གསུངས་པ་ལྟར་
གསུམ་པ་ནི། གོང་དུ་བཤད་པ་དེ་སྐད་ཅེས་གསུངས་པས་དུས་དེར་རང་བྱུང་ཡེ་ཤེས་
ཆེན་པོ་རྒྱུ་འབྲས་བྱ་རྩོལ་ལས་འདས་པའི་རང་བཞིན་བློ་འདས་སྨྲ་བསམ་བརྗོད་མེད་་
ཀུན་བཟང་ཡངས་བ་ཆེན་པོ་ཀ་དག་གཞི་རྩ་དང་བྲལ་བའི་ཀློང་དུ་འཁོར་འདས་ཀྱི་་
ཆོས་ཐམས་ཅད་ཆོས་སྐུ་ཐིག་ལེ་ཉག་གཅིག་སྟོང་ཆེན་ཁྱབ་གདལ་ཆེན་པོ་གཅིག་ཏུ་་་
འདུས་པར་བསྟན་པ་དེ་ལ། སེམས་དཔའ་རྡོ་རྗེ་ཉིད་སྔངས་ཏེ་བརྒྱལ་ལོ། །ཞེས་འདི་
ལྟ་བུའི་སྲིད་གསུམ་ཀ་དག་གི་དགོངས་པ་འཁོར་འདས་མིང་མེད་ཆེན་པོ་རྒྱུ་འབྲས་་་་
བྱ་བཙལ་ལས་འདས་པའི་དོན་ཐད་དྲང་དུ་སྟོན་པར་བྱེད་པའི་རྫོགས་ཆེན་ཨ་ཏི་ཡོ་
གའི་དགོངས་པ་ཤིན་ཏུ་ཟབ་ཅིང་གཏིང་དཔག་དཀའ་བས་ཁོང་དུ་མི་ཆུད་པར་སྐྲགས་
སྔངས་སྐྱེ་བའི་ཡུལ་དུ་བསྟན་པས་ན། ཕྱིར་ནང་རྒྱུད་སྡེ་གསུམ་དང་དགོས་ངེས་གསང་
རྫོགས་པ་ཆེན་པོའི་དགོངས་པ་འགྲོ་ཀུན་ཡེ་སངས་རྒྱས་པ་དང་རྒྱུ་འབྲས་བླང་དོར་
- 495 -



ལེའུ་སོ་བཞི་བ།
མེད་པ་ལ་སོགས་པའི་བརྗོད་བྱ་ཟབ་མོ་རྣམས་རང་རང་གི་ཁོང་དུ་མ་ཆུད་ཀྱང་། ཇི་
སྐད་དུ་རྒྱལ་ཚབ་ཆེན་པོས། དམན་པར་མོས་ཤིང་ཁམས་ཀྱང་ཤིན་ཏུ་དམན། །གྲོགས་
པོ་དམན་པ་དག་གིས་ཡོངས་བསྐོར་བས། །ཟབ་ཅིང་རྒྱ་ཆེ་ལེགས་པར་བཤད་པའི་
ཆོས། །འདི་ལ་གལ་ཏེ་མོས་མེད་གྲུབ་པ་ཡིན། །ཞེས་དང་
། རྒྱལ་སྲས་ཤནྟ་དེ་བས།
ངག་གང་འོད་སྲུང་ཆེན་པོ་ལ། །སོགས་པས་གཏིང་དཔོག་མ་གྱུར་པ། །དེ་ནི་ཁྱོད་ཀྱིས་
མ་རྟོགས་པས། །གཟུང་བྱ་མིན་པར་སུ་ཞིག་བྱེད། །ཅེས་གསུངས་པ་ལྟ་བུའི་དོན་ལ་
བསམ་སྟེ་རང་གིས་མ་རྟོགས་པ་ཙམ་རྒྱུ་མཚན་དུ་བྱས་ནས་ཆོས་ཟབ་མོ་ལ་ལོག་ལྟ་་་
དང་སྒྲོ་སྐུར་མི་བྱེད་པར་ཆོས་སྤང་གི་ལས་ལ་བག་ཟོན་རེ་བྱས་ན་ལེགས་པར་མངོན་
ནོ༑ ༑གསུམ་པ་བཟང་ངན་བླང་དོར་མེད་པའི་ཆོས་ཉིད་རང་བྱུང་གི་ཡེ་ཤེས་སུ་འདུ་
ཚུལ་གྱི་དོན་བསྡུ་བ་ལ་གཉིས་ཏེ། མ་བྱས་པའི་ཆོས་ཉིད་མི་འབྱུང་བ་དང་ཕྱིན་ཅི་ལོག་
ཏུ་སྣང་བ་ཡང་འདུས་སམ་ཞེས་པ་གཉིས་ཀྱིས་དངངས་པའི་ཚུལ་དུ་ཞུས་པ་དང་། །
ཐམས་ཅད་རང་བྱུང་ཡེ་ཤེས་ཀྱི་རོལ་བར་སྣང་བས་བཟང་ངན་བླང་དོར་མེད་པའི་་་་
དགོངས་པ་ཉིད་འདུས་པར་བསྟན་པའོ། །
དང་པོ་ནི། དེར་སེམས་དཔའ་རྡོ་རྗེ་ཉིད་བརྒྱལ་བ་སངས་བ་དང་སླར་ཡང་འཁོར་
འདས་བཟང་ངན་མེད་པར་སྲིད་ཞི་མཉམ་པ་ཉིད་ཀྱི་དོན་ཟབ་མོ་ཐུགས་སུ་མི་ཤོང་བའི་
ཚུལ་དང་བཅས་ནས་སྟོན་པ་ཀུན་བྱེད་ཉིད་ལ་ཞུས་པ། ཀྱེ་འཁོར་འདས་ཐམས་ཅད་
གང་གི་དགོངས་ཀློང་དུ་དབྱེར་མེད་གཅིག་ཏུ་འདུས་པའི་རྒྱལ་པོ་ཉིད་དེ་སྟོན་པ་ཀུན་
བྱེད་ཁྱོད་ཀྱིས་ཇི་སྐད་གསུངས་པ་དེ་ལྟར་ན་ཤིན་ཏུ་མི་འཐད་པས་འགལ་བ་དང་བཅས་
པའི་ཚུལ་འདི་ལ་ཉོན་ཅིག་ཅེས། ཇི་སྐད་དུ། དོགས་སེལ་ཕྱིར་ན་སྐྱོན་ཚིག་དྲི། །ཞེས་
པ་ལྟར་བརྒལ་རྟགས་དང་བཅས་པའི་ཚུལ་གྱི་དྲི་བ་མཛད་པ་སྟེ། དེ་ཡང་ཇི་ལྟར་ན་
སྐུ་གསུམ་གྱི་རྒྱལ་བ་ཐམས་ཅད་ཀུན་བྱེད་ཉིད་ལ་འདུས་པར་མ་ཟད། རྒྱུ་རྐྱེན་གྱིས་
འདུས་བྱས་པའི་རང་བཞིན་སྣང་སྲིད་སྣོད་བཅུད་ཀྱིས་བསྡུས་པ་མ་དག་འཁོར་བའི་
- 496 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
ཆོས་སུ་སྣང་བ་འདི་དང་བཅས་པ་ཀུན་སྟོན་པ་ཁྱོད་ལ་འདུས་པ་ཡིན་ན་ཕྱི་རོལ་མུ་་་
སྟེགས་པ་རྣམས་ཀྱིས་ལོག་པར་སྨྲས་པ་ལམ་སྦྱངས་བགྲོད་སོགས་ཀྱི་རྩོལ་བས་མ་་་
བྱས་པ་རྟག་པ་རང་བྱུང་གི་ཚད་མར་འདོད་པ་དབང་ཕྱུག་དང་གཞན་ཡང་གཙོ་བདག་
ལ་སོགས་པ་རྟག་པར་བརྟགས་པ་ཀུན་ཀྱང་ཁྱོད་ལ་འདུས་སམ། དེ་བཞིན་ཏུ་རྒྱུ་རྐྱེན་
ལས་མ་བྱུང་བ་ནམ་མཁའ་ལ་སོགས་པ་ཡང་ཀུན་བྱེད་ཁྱོད་ལ་ཀུན་འདུས་སམ། དེ་
ལྟར་ཆོས་ཀྱི་དབྱིངས་དང་ནམ་མཁའི་ཁམས་ཀྱི་ཀློང་ན་གང་གནས་ཚད་ཀྱི་ཆོས་མུ་
སྟེགས་ཕྱིན་ཅི་ལོག་ཏུ་ལྟ་བ་རྣམས་ཀྱིས་སྒྲོ་བཏགས་པའི་རྟག་ཆད་ཀྱི་མཐའ་གཉིས་
སུ་ལྟ་བ་ཡི་གྲུབ་མཐའ་ངན་པ་དང་བཅས་པ་ཡང་སྟོན་པ་ཀུན་བྱེད་ཁྱོད་ཀྱི་ཐུགས་རིག་
པ་རང་བྱུང་གི་ཡེ་ཤེས་ཇི་བཞིན་མ་ནོར་པ་ཡི་དགོངས་པ་རུ་གཉིས་སུ་མེད་པར་འདུས་
པ་ཡིན་ན། འཁོར་འདས་ཐམས་ཅད་ཀྱི་དགོངས་པ་ལ་བཟང་ངན་དང་མཐོ་དམན་མེད་
པར་རིལ་གཅིག་ཏུ་གྱུར་པའི་ཕྱིར་ན།
སངས་རྒྱས་དང་སེམས་ཅན་ཞེས་སུ་ཐ་དད་པའི་རྒྱུ་མཚན་ཅི་ལ་བརྟེན་ནས་གདགས་
ཏེ་གདགས་པར་བྱ་མི་རིགས་ལ། རྟག་ཆད་ཀྱི་ལམ་དུ་གོལ་བ་ཕྱི་བ་མུ་སྟེགས་པ་དང་
རྟེན་འབྲེལ་ཟབ་མོའི་ལམ་ལ་གནས་པ་ནང་པ་སངས་རྒྱས་པ་ཞེས་ཀྱང་རྒྱུ་མཚན་ཅི་
ལ་བརྟེན་ནས་བརྗོད་དེ་རྗོད་བྱེད་ཀྱི་དབྱེ་བ་མེད་པའི་ཕྱིར་དང་། མ་རིག་པའི་མུན་པ་
སངས་ཤིང་ཡེ་ཤེས་ཀྱི་སྣང་བ་རྒྱས་པའི་སྒོ་ནས་མངོན་པར་རྫོགས་པ་འཚངས་རྒྱ་བ་
ཡང་ཇི་ལྟར་འཐད་དེ་མ་རིག་པ་དང་ཡེ་ཤེས་ཀྱི་དབྱེ་བ་དང་སེམས་ཅན་དང་སངས་་་
རྒྱས་གཉིས་ཀྱི་དབྱེ་བའང་མེད་པའི་ཕྱིར་སེམས་ཅན་རྣམས་སངས་རྒྱ་བ་དེ་ཡང་མི་་
འཐད་དོ་ཅེས་གསུངས་སོ། །
གཉིས་པ་ནི། དེ་ལྟར་འཁོར་གྱི་ཐེ་ཚོམ་གྱི་དོན་ཞུས་པ་དེ་ནས་བྱང་ཆུབ་ཀྱི་སེམས་
ཀུན་བྱེད་རྒྱལ་པོ་སྣང་སྲིད་འཁོར་འདས་ཀྱིས་བསྡུས་པའི་ཤེས་བྱའི་ཆོས་ཐམས་ཅད་
སྤང་བླང་མེད་པར་མཉམ་ཉིད་གཅིག་ཏུ་འདུས་པས་འཁོར་འདས་ཀུན་ལ་དབང་བསྒྱུར་
བར་བྱེད་པའི་རྒྱལ་པོ་དེས་སླར་ཡང་འཁོར་གྱི་ཐེ་ཚོམ་གྱི་དོགས་པ་སེལ་བའི་དོན་་་་
- 497 -



ལེའུ་སོ་བཞི་བ།
དཀའ་སྩལ་བ། ཀྱེ་སེམས་དཔའ་ཆེན་པོ་ཉོན་ཅིག འདི་ལྟར་ཀུན་བྱེད་བྱང་ཆུབ་ཀྱི་
སེམས་ང་ཡི་རང་བཞིན་ཆོས་དབྱིངས་སྤྲོས་པ་དང་བྲལ་བས་རྟག་ཆད་ཀྱི་མཐའ་ལ་
མི་གནས་ཤིང་མཉམ་ཉིད་བླང་དོར་མེད་པའི་དོན་འདི་ཡང་དག་པར་རྟོགས་པར་གྱུར་
ན༑ འཁོར་འདས་ཀྱི་ཆོས་ཐམས་ཅད་ལ་བཟང་ངན་དང་དབྱེ་བསལ་མེད་པར་ཆོས་
དབྱིངས་བྱང་ཆུབ་སེམས་ཀྱི་ངང་དུ་ཀུན་ཀྱང་འདུས་པར་ཡིད་ཆེས་ཞིང་ཐེ་ཚོམ་དང་
བྲལ་བར་འགྱུར་ན་ཡང་། སེམས་དཔའ་ཆེན་པོ་ཁྱོད་ཀྱིས་ནི་སྟོན་པ་ང་ཡི་རང་བཞིན་
དབྱིངས་སྤྲོས་པ་དང་བྲལ་བ་ཆོས་ཉིད་མཉམ་པ་ཉིད་ཀྱི་དོན་ཏེ་རྟོགས་པ་མི་འདྲ་ཞིང་།
དེ་ལྟར་རྟོགས་པ་མི་འདྲ་བའམ་ཀུན་བྱེད་བྱང་ཆུབ་སེམས་ཀྱི་རང་བཞིན་མ་རྟོགས་་་
པའི་རྒྱུ་མཾཚན་དེ་བས་ན་ཆོས་ཐམས་ཅད་ང་ཡི་ཀློང་དུ་བཟང་ངན་སྤང་བླང་མེད་པར་
ཐིག་ལེ་ཉག་ཅིག་ཏུ་འདུས་པའི་དོན་ལ་ཡིད་མི་ཆེས་པ་ཡིན་པ་དེས་ན། ཀུན་བྱེད་
བྱང་ཆུབ་སེམས་ཀྱི་གནས་ཚུལ་ཇི་བཞིན་པ་འདི་རྟོགས་པར་གྱིས་ཤིག་དང་། ཀུན་
བྱེད་བྱང་ཆུབ་སེམས་ཀྱི་རང་བཞིན་ཡང་དག་པར་རྟོགས་ན་མུ་སྟེགས་རྟག་ཆད་ཀྱི་
ལྟ་བ་ཞིག་སྤང་དུ་མེད་པར་རང་བྱུང་རིག་པ་བྱང་ཆུབ་ཀྱི་སེམས་དེ་ཡིས་རྟག་ཆད་གཉིས་
ཀྱི་མཐའ་ཐམས་ཅད་ངང་གིས་བསལ་བ་ཡིན་ཏེ། ཇི་ལྟར་ན་རིག་པ་བྱང་ཆུབ་སེམས་
ཀྱི་རང་བཞིན་ཡེ་ནས་མ་སྐྱེས་པས་གཟུང་འཛིན་གཉིས་སྣང་གི་ཡུལ་ལས་འདས་ཤིང་
ཡེ་སྟོང་སྤྲོས་པ་དང་བྲལ་བ་ཡིས་རྟག་པའི་དངོས་པོ་ཡི་མཐའ་བསལ་ལ། གདངས་
འགག་པ་མེད་པ་འོད་གསལ་རང་བྱུང་གི་ཡེ་ཤེས་ལྷུན་གྲུབ་འགྱུར་བ་མེད་པའི་རང་
བཞིན་དུ་གནས་པས་མེད་པ་ཆད་པའི་མཐའ་ཡང་བསལ་དེ་ཐམས་ཅད་རང་བྱུང་ཡེ་
ཤེས་ཀྱི་རོལ་བར་སྣང་བས་བཟང་ངན་བླང་དོར་མེད་པའི་དགོངས་པ་ཉིད་དུ་འདུས་
ལ༑ དེས་ན་མུ་སྟེགས་ཅེས་བྱ་བའི་དོན་ཡང་མུ་ཞེས་བྱ་བ་ནི་རྟོགས་བྱ་ཆོས་ཀྱི་དབྱིངས་
ཀྱི་རང་བཞིན་ལས་གཞན་དུ་མེད་དེ་རྟག་ཆད་གཉིས་ཀྱི་མུར་སྣང་བ་ཡང་ཆོས་ཀྱི་་་་
དབྱིངས་ལས་གཞན་དུ་མེད་པའི་ཕྱིར་དང་། སྟེགས་ཞེས་བྱ་བ་ནི་ཆོས་དབྱིངས་སྤྲོས་
498 -



ཀུན་བྱེད་རྒྱལ་པོའི་འགྲེལ་བ་ཀུན་བཟང་དགོངས་རྒྱན།
པ་བྲལ་བའི་རང་བཞིན་དེ་ཇི་ལྟ་བཞིན་དུ་རྟོགས་པའི་གནས་སུ་གྱུར་པའི་དོན་དེ་རྟོག་
ཚོགས་གང་ཤར་ཐམས་ཅད་སེམས་ཉིད་རང་བྱུང་གི་ཡེ་ཤེས་ལས་མ་འདས་ཤིང་རྟོགས་
བྱའི་ཡུལ་དུ་གྱུར་པ་ཐམས་ཅད་ཆོས་ཀྱི་དབྱིངས་ལས་མ་འདས་པས་ན་རྣམ་པ་ལ་རྟག་
ཆད་ལ་སོགས་པ་བཟང་ངན་ཇི་ལྟར་དུ་རྟོག་ཀྱང་ཆོས་དབྱིངས་བྱང་ཆུབ་སེམས་ཀྱི་ཀློང་
ན་ཡེ་སྟོང་སྤྲོས་པ་དང་བྲལ་བ་མཐའ་གྲོལ་ཕྱོགས་ཡན་ཆེན་པོའི་རང་བཞིན་ལས་མ་
འདས་པས་ན་ཨ་ཏི་རྫོགས་པ་ཆེན་པོའི་མ་སྤངས་རྒྱན་དུ་ཆེ་བ་ཡིན་ཏེ། ཀློང་ཆེན་རབ་
འབྱམས་ལས། མི་སྐྱེ་མི་འགག་སྣ་ཚོགས་འཆར། །སུམ་བརྒྱ་དྲུག་ཅུ་རྫོགས་ཆེན་
རྒྱན། །ཀློང་ཆེན་མ་སྤངས་རང་གྲོལ་དང་། །བདག་གཞན་གཉིས་སྣང་འཁོར་བ་དང་། །
རིགས་དྲུག་མུ་སྟེགས་རྟག་ཆད་རྣམས། །རྒྱུ་གཅིག་ང་ཡི་ཀློང་ན་འཕྱོ། །ཀུན་གྱི་བདག་
ཉིད་རྫོགས་ཆེན་རྒྱན། །མ་སྤངས་ཡེ་གྲོལ་ཕྱམ་བརྡལ་དང་། །ཀློང་ན་གསལ་བས་
གདགས་གཞི་མེད། །གཞི་ལ་མི་གནས་རང་ཤེས་བདེ། །མུ་སྟེགས་བདུད་ཆེན་ལྟ་བ་
དེ༑ ༑གང་ཟག་ཉིད་ཀྱིས་ལོག་པར་བརྟགས། །དངོས་པོ་གཤིས་ཀྱི་གནས་ལུགས་
དང༌། །རྟག་ཆད་གཉིས་སུ་ང་མི་གནས། །མཐའ་བཞི་མུ་བཞི་རང་གྲོལ་དང་། །མ་
སྤངས་ཡེ་གྲོལ་ཀློང་ན་ཆུབ། །ཞེས་དང་། ཇི་ལྟར་ལྟ་བ་ལོག་ཡང་ང་ཉིད་རང་། །མུ་
སྟེགས་རང་གྲོལ་རྫོགས་ཆེན་རྒྱན་དུ་ཆེ། །ཞེས་གསུངས་པ་ལྟར་རོ། །
དེ་བཞིན་དུ་སངས་རྒྱས་དང་སེམས་ཅན་སོགས་བཟང་ངན་གཉིས་ཆོས་ཀྱི་དབྱེ་བ་
མེད་བཞིན་དུ་དེ་ལྟར་མཐོང་བ་ཐམས་ཅད་ཀུན་བྱེད་བྱང་ཆུབ་སེམས་ཀྱི་རང་བཞིན་
ཡང་དག་པར་མ་མཐོང་བ་ཡིན་གྱིས་ཀུན་བྱེད་རྒྱལ་པོའི་རང་བཞིན་མ་ནོར་བར་མཐོང་
ན་འཁོར་འདས་དང་བཟང་ངན་ལ་སོགས་པ་གང་སྣང་ཐམས་ཅད་སྐྱེ་མེད་ཀྱི་ཀློང་ནས་་
འགགས་མེད་ཀྱི་རོལ་བར་ཤར་ཞིང་། ཤར་བའི་དུས་ཉིད་ནས་གཞི་མེད་ཡེ་སྟོང་ཆེན་
པོ་རིག་པ་བྱང་ཆུབ་སེམས་ཀྱི་ཀློང་ཡང་བར་གྲོལ་ཟིན་པ་ཡིན་པས་བཟང་ངན་སྤང་་་
བླང་གི་མཐའ་གང་ཡང་མི་དམིགས་པར་གསུངས་ཏེ། དེ་ཉིད་ལས། རང་སེམས་ཁྱབ་
གདལ་ཇི་ལྟར་འདུག་གྱུར་ཀྱང་། །ཀུན་ཏུ་བཟང་པོ་མ་སྐྱེས་ཀློང་ན་ཡངས། །བཟང་
- 499 -



ལེའུ་སོ་བཞི་བ།
མོ་མ་འགགས་རོལ་བར་ཤར་བས་ཡངས། །རང་རིག་ཡིན་ནོ་གཅིག་གི་ངོ་བོར་ཡངས། །
རིག་པའི་དབྱིངས་ལ་གཉིས་སུ་མེད་པར་ཡངས། །ཡོད་མཐའ་འཁོར་བའི་ཆོས་སུ་ཤར་
བ་དང་། །མེད་མཐའ་མྱ་ངན་འདས་པར་ཤར་བས་ཡངས། །བདེ་ཆེན་བྱང་ཆུབ་སེམས་
ཀྱི་ཀློང་དུ་ཡངས། །མཐའ་གཉིས་མ་སྤངས་མཐའ་བཞི་འདུས་མ་བྱས། །སྤང་བླང་
མེད་པས་བྱ་བྲལ་ཀློང་དུ་ཡངས། །མ་འདྲེས་ཡོངས་རྫོགས་གཅིག་རྫོགས་ཀུན་ལ་་
ཡངས། །མཉམ་པར་གྲོལ་བས་རིས་མེད་ཀློང་དུ་ཡངས། །གདོད་ནས་དག་པ་
བཅིང་གྲོལ་གཉིས་དང་བྲལ། །ཞེས་པ་ལ་སོགས་པ་གསུངས་པ་ལྟར་རོ། །ཞེས་་་་
གསུངས་སོ། །
ལེའུའི་མཚན་ནི། བྱང་ཆུབ་ཀྱི་སེམས་ཀུན་བྱེད་རྒྱལ་པོ་ལས་དགོངས་པ་འདུས་
པའི་ལུང་གི་ལེའུ་སྟེ་སུམ་ཅུ་རྩ་བཞི་བའི་འགྲེལ་བའོ།། །།
- 500 -



佛学院内部资料
